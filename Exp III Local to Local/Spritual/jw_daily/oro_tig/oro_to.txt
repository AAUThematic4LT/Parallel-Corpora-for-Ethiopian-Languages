Yesuus akkuma Addaam jalqaba irratti ture, nama mudaa hin qabne taʼe.
Haa taʼu malee haala Addaam irraa adda taʼeen, Yesuus ulaagaa Yihowaan nama mudaa hin qabne irraa barbaadu eegee jiraateera.
Yesuus, qorumsa baayʼee guddaa keessatti illee, matumaa cubbuu hin hojjenne; akkasumas seera Waaqayyoo kam iyyuu hin cabsine.
Yesuus nama mudaa hin qabne waan taʼeef, isaaniif jedhee duʼuudhaan ilmaan namootaa cubbuu fi duʼa jalaa oolchuu ni dandaʼa.
Yesuus wanta guutummaatti Addaamii wajjin wal gitu kan qabu, jechuunis nama guutummaatti mudaa hin qabnee fi Waaqayyoof ajajamu ture.
Yesuus aarsaa furii taʼuudhaan namoonni hedduun, jechuunis dhiironni, dubartoonnii fi ijoolleen jireenya bara baraa akka argatan karaa baneera.
Dhuguma iyyuu, furichi kaayyoon Waaqayyoo inni jalqabaa akka raawwatamu godheera.
Furichi ilmaan namootaa amanamoo taʼan hundi abdii jireenya bara baraa akka qabaatanis taasiseera.
Yommuu dhibeen fayyaa ykn rakkinni humnaa ol taʼe kan biraan nu mudatu, akka nuuf yaadu amanuudhaan wanta yaaddoo nutti taʼu Yihowaa irratti gatuu qabna.
Akkasumas, walgaʼiiwwan gumii fi qophiiwwan hafuuraa kan biroo irraa fayyadamuuf wanta nuuf dandaʼame hunda gochuu qabna.
Waaʼee warra amanamoo, ijoolleen isaanii Yihowaa tajaajiluu dhiisanii hoo maal jechuutu dandaʼama?
Saamuʼel maanguddichi ilmaan isaa gaʼeessota taʼan ulaagaalee Yihowaa warra qajeeloo inni isaan barsiiseef amanamoo taʼanii akka jiraatan isaan dirqisiisuu hin dandeenye.
Dhimma kana harka Yihowaatti gatee dhiisuu qaba ture.
Taʼus, Saamuʼel amanamaa taʼee jiraachuu fi Abbaa isaa isa samii Yihowaa gammachiisuu dandaʼeera.
Yeroo ammaattis, Kiristiyaanonni ijoollee qaban hedduun haala wal fakkaatu keessatti argamu.
Isaan Yihowaan cubbamoota yaada geddaratan simachuuf hawwiidhaan eeggachaa akka jiru amanannaa qabu.
Hammasitti garuu, fakkeenyi isaanii ijoolleen isaanii gara karrichaatti akka deebiʼan akka isaan gargaaru abdachuudhaan, Yihowaadhaaf amanamoo taʼanii jiraachuuf carraaqqii cimaa gochuu qabu.
Wanta isinitti dhagaʼamu nama amantanitti himuun keessan dhiphina dandamachuu akka dandeessan isin gargaaruu dandaʼa.
Hiriyaan gaaʼelaa keessan, michuun ykn jaarsi gumii keessan yaaddoo keessaniif ilaalcha sirrii akka qabaattan isin gargaaruu dandaʼu.
Miira keessan utuu hin dhoksin dubbachuun keessan, wanta isin yaaddessu akka hubattanii fi akka damdamattan isin gargaaruu dandaʼa.
Kitaabni Qulqulluun, Mareen hin jiru yoo taʼe, wanti yaadame fiixaan hin baʼu; warri gorsa kennan yoo baayʼatan garuu, fiixaan in baʼa jedha.
Kana malees, Yihowaan Kiristiyaanonni karaa walgaʼiiwwan gumiitiin, dhiphina akka damdamatan ni gargaara.
Achitti obboloota keessan warra isiniif yaadanii fi wal jajjabeessuu barbaadanii wajjin wal argitu.
Haala kanaan wal jajjabeessuun keessan, kan isin cimsu siʼa taʼu, dhiphina isin mudatu kam iyyuu damdamachuun akka isiniif salphatu gochuuf isin gargaara.
Phaawulos akka fedha fooniitti jiraachuun balaa akka qabu Kiristiyaanota dibamoo akeekkachiisuun isaa gaaffii sitti uuma taʼa.
Kiristiyaanota yeroo harʼaa, warra Waaqayyo akka michoota isaatti isaan simatee fi akka qajeelotaatti isaan ilaalu hoo balaan akkasii isaan mudachuu dandaʼaa?
Kan nama gaddisiisu, Kiristiyaanni kam iyyuu akka fedha fooniitti jiraachuu jalqabuu dandaʼa.
Fakkeenyaaf, Phaawulos Kiristiyaanonni Roomaa tokko tokko garboota garaa isaanii ykn fedhii isaanii akka turan dubbateera; kunis jireenya isaanii keessatti saalqunnamtii, nyaata ykn wanta isaan gammachiisuuf iddoo guddaa akka kennan argisiisa.
Warri tokko tokko namoota hin shakkine sossobanii gowwoomsaa turan.
Gumii Qorontos keessa yeroo muraasaaf obboleessi haadha manaa abbaa isaa wajjin jiraatu akka tures haa yaadannu.
Kanaaf, Waaqayyo Phaawulositti fayyadamee waaʼee yaanni ofii foon irratti akka xiyyeeffatu gochuu Kiristiyaanota akeekkachiisuun isaa kan nama dinqisiisu miti.
Akeekkachiisni sun, yeroo harʼaatiifis ni hojjeta.
Barattoonni Kitaaba Qulqulluu amanamoo turan.
Haa taʼu malee barattoonni bara  hanga  turan mootummootaaf ajajamuu jechuun maal jechuu akka taʼe guutummaatti hin hubanne turan.
Kanaafuu, gareedhaan yommuu ilaalaman dhimmoota waraanaa wajjin wal qabatan tokko tokko irratti adda of baasaa hin turre.
Fakkeenyaaf, pireezidaantiin Yunaayitid Isteetis Caamsaan   guyyaa itti nagaadhaaf kadhatan akka taʼu yeroo labsii baasanitti, Masaraan Eegumsaas ayyaana kana irratti akka hirmaatan Barattoota Kitaaba Qulqulluu jajjabeessee ture.
Obboloonni tokko tokko waraana deggeruuf jecha boondii kan bitatan siʼa taʼu, muraasni isaanii immoo meeshaa qabatanii waraana irratti hirmaataniiru.
Haa taʼu malee, Barattoonni Kitaaba Qulqulluu kun waanuma sirreeffama gochuun isaan barbaachiseef qofa Baabilon Guddittiidhaan boojiʼamanii turan jechuun dogoggora dha.
Faallaa kanaatiin immoo, amantii sobaa irraa adda baʼuu akka qaban kan hubatan siʼa taʼu, yeroo Waraana Addunyaa Isa Tokkoffaatti guutummaa guutuutti jechuun ni dandaʼama, bulchiinsa amantii sobaa kana irraa adda of baasanii turan.
Bilisummaa warri kaan jireenya isaanii keessatti murtoo mataa isaanii gochuuf qaban kabajuu qabna.
Maaliif?
Hundi keenya iyyuu mirga filannoo waan qabnuuf, Kiristiyaanonni lama yeroo hunda murtoo wal fakkaatu gochuu hin dandaʼan.
Kun amalaa fi waaqeffannaa keenyaa wajjin haala walqabateenis ni hojjeta.
Kiristiyaanni hundi dhuunfaatti baʼaa ofii isaa baachuu akka qabu yoo hubanne, yeroo wantoota baayʼee barbaachisaa hin taane irratti murtoo dhuunfaa goonutti illee mirga warri kaan filannoo gochuuf qaban ni kabajna.
Yihowaan mirga filannoo, bilisummaa dhugaa wajjin nuuf kenneera.
Kennaa kana ni dinqisiifanna; kun immoo murtoo hangam Yihowaa akka jaallannu itti argisiisnu gochuuf nu gargaara.
Karaa Waaqayyoof ulfina fiduun itti fayyadamuu fi akkaataa warri kaan kennaa isaanii itti fayyadamuuf filatan kabajuudhaan, kennaa kana akka dinqisiifannu argisiisuu keenya itti haa fufnu.
Abiishaayi yommuu buufata Saaʼol seenetti, dura eenyuuf amanamaa taʼuu akka qabu dagatee ture.
Abiishaayi amanamummaa Daawitiif qabuun kan kaʼe, Saaʼol Mooticha ajjeesuuf ariifatee kan ture taʼus, Daawit namni tokko isa Waaqayyo dibee moosise irratti harka ol fudhachuun isaa sirrii akka hin taane waan hubateef isa dhowweera.
Wanta raawwatame kana irraa barumsa guddaa tokko arganna: Garaa keenya keessatti qaamota hedduudhaaf amanamoo taʼuun keenya dogoggora taʼuu baatus, hunda dura eenyuuf amanamaa taʼuu akka qabnu seerawwan buʼuuraa Kitaaba Qulqulluu irratti hundoofnee murteessuu qabna.
Amanamummaan garaa namootaa keessaa madda; haa taʼu malee, garaan namootaa jalʼaa dha.
Kanaafuu, namni Waaqayyoof amanamaa taʼe tokko michuun isaa ykn firri isaa wanta gadhee taʼe hojjechaa kan jiru taʼus isaaf amanamaa taʼuu akka qabu isatti dhagaʼamuu dandaʼa.
Keessumaa namni nutti dhihaatu tokko yommuu dhugaa dhiisu, hunda caalaa Yihowaadhaaf amanamoo taʼuu akka qabnu yeroo hunda yaadachuu qabna.
Garaa namootaa tuquu kan dandeenyu, of jajuudhaan ykn xiyyeeffannaa isaanii gara keenyatti harkisuudhaan utuu hin taʼin, tasgabbii fi hafuura garraamummaa argisiisuudhaan akka taʼe beekna.
Yaanni sirrii hin taane garaa keenya keessa yoo jiraate, oolee bulee gocha keenya irratti ni mulʼata.
Fakkeenyaaf, mirga tajaajilaa adda taʼe akka qabnu, odeeffannoo namoonni kaan hin beekne akka beeknu ykn obboloota itti gaafatamummaa qabanii wajjin hariiroo addaa akka qabnu dubbachuudhaan kana argisiisna taʼa.
Kana malees, yaanni ykn hojiin namoonni kaan irratti hirmaatan kan keenya qofa akka taʼe goonee dubbanna taʼa.
Gama kanaan Yesuus fakkeenya gaarii taʼa.
Wanti inni dubbate baayʼeen isaa, kallattiidhaan ykn al kallattiidhaan Kitaaba Qulqulluu Afaan Ibrootaa keessaa kan fudhatame ture.
Yesuus karaa akka gad of deebisu argisiisuun kan dubbate, dhaggeeffattoonni isaa wanti inni dubbatu beekumsaa fi ogummaa ofii isaa irratti kan hundaaʼe utuu hin taʼin, Yihowaa biraa kan dhufe akka taʼe akka beekan waan barbaaduuf ture.
Akka Yesuus garaa namootaa beekuu kan hin dandeenye taatanis, gargaarsa Waaqayyootiin hubannaa akka qabdan argisiisuu dandeessu.
Dandeettii kanatti waan gaarii garaa ijoollee keessanii keessa jiru ilaaluuf itti fayyadamtuu?
Eenyu iyyuu rakkisaa akka taʼetti ilaalamuu hin barbaadu.
Yaada keessaniinis taʼe dubbii keessaniin, mucaan ykn intalli keessan dargaggeessa didaa ykn daaʼima rakkisaa dha jettanii hin murteessinaa.
Ijoolleen keessan walʼaansoo gochaa kan jiran yoo taʼe illee, waan sirrii taʼe gochuuf dandeettii fi fedhii akka qaban akka beektan itti himaa.
Wanta guddina ykn jijjiirama gochaa akka jiran argisiisu hubadhaatii isaan galateeffadhaa.
Dandaʼamnaan itti gaafatamummaa dabalataa isaaniif kennuudhaan, dandeettiiwwan gaggaarii qaban akka guddifatan isaan gargaaraa.
Yesus bartoota isaa wajjin haala wal qabateen kana godheera.
Yesus Naataanaaʼelii wajjin wal argee gara waggaa tokkoo fi walakkaa booda, ergamaa isaa akka taʼu kan isa filate yommuu taʼu, Naataanaaʼelis Kiristiyaana hinaaffaa qabu taʼeera.
Ijoollee keessan galateeffachuu fi jajjabeessuun keessan, akka nama yeroo hunda milkaaʼuu hin dandeenyeetti utuu hin taʼin Kiristiyaana Yihowaan itti fayyadamuu dandaʼu akka taʼanitti akka of ilaalan godha.
Hayyoonni Kitaaba Qulqulluu, ciccitaawwan, barreeffamoota harkaan garagalfamanii fi hiikkaawwan durii kuma hedduutti lakkaaʼaman wal bira qabanii ilaalaniiru, akkasumas of eeggannoodhaan qoʼataniiru.
Qoʼannaan kun qabiyyeen kutaa Kitaaba Qulqulluu harki caalaan isaa sirrii taʼuu isaa mirkaneesseera.
Caqasoonni sirrii taʼuun isaanii hamma tokko shakkisiisan muraasni guutummaa ergaa isaa irratti jijjiirama hin fidan.
Qoʼannaan barreeffamoota durii irratti godhame, barattoonni Kitaaba Qulqulluu garaa qajeelaa qaban, Kitaabni Qulqulluun inni yeroo ammaatti nu harka jiru, isa Yihowaan jalqaba irratti geggeessaa hafuura isaatiin akka barreeffamu godhe taʼuu isaa isaan amansiiseera.
Diinota irraa mormii cimaan yoo irra gaʼe iyyuu, Yihowaan Dubbiin isaa kitaaba seenaa ilmaan namootaa keessatti hunda caalaa balʼinaan hiikamu akka taʼu godheera.
Yeroo namoonni hedduun amantiin Waaqayyo irratti qaban xiqqaatetti ykn badetti illee, Kitaabni Qulqulluun kitaaba gabaa irratti baayʼee barbaadamu taʼeera; yeroo ammaatti guutummaatti ykn gar tokkoon isaa gara afaan  oliin ni argama.
Hiikkaawwan Kitaaba Qulqulluu tokko tokko hamma hiikkaawwan warra kaanii ifa ykn kan amansiisan taʼuu baatanis, hiikawwan hunda irraa jechuun ni dandaʼama, abdii fi fayyina ilaalchisee ergaa Kitaaba Qulqulluu buʼuura taʼe barachuun ni dandaʼama.
Jechoonni, miidhuufis taʼe fayyisuuf humna qabu.
Addunyaa Seexanaa keessatti jechootatti fayyadamanii nama miidhuun baramaa dha.
Bashannanni, namoonni hedduun arraba isaanii akka billaa akka qaratan, dubbii hadhaaʼaas akka xiyyaa iddaatti akka akeekkatan isaan kakaasa.
Kiristiyaanni tokko gocha miidhaa geessisu kana irraa fagaachuun isa barbaachisa.
Dubbii hadhaaʼaa keessaa inni tokko cigoo siʼa taʼu, innis dubbii nama waraanuuf akkasumas warra kaan salphisuuf ykn ceephaʼuuf yaadamee dubbatamu dha.
Cigoon yeroo baayʼee qoosaadhaaf kan dubbatamu taʼus, utuma baayʼee hin turin dubbii nama salphisuu fi arrabsootti jijjiiramuu dandaʼa.
Cigoo hamaan gosa arrabsoo Kiristiyaanonni of irraa fageessuu qaban keessaa tokko dha.
Qoosaan dubbii keenyaaf miʼaa dabaluu kan dandaʼu taʼus, dubbii nama cabsuu fi cigoo warra kaan miidhu ykn salphisu dubbannee namoota kolfisiisuuf yaaluu irraa fagaachuu qabna.
Kitaabni Qulqulluun, Dubbii gargaaru, yeroo barbaachisutti kan cimsu, warra dhagaʼuufis ayyaana kan kennu malee, dubbiin hamaan afaan keessan keessaa hin baʼin! jechuudhaan nu gorsa.
Jechoonni dhumaa xalayaa qaamni ol aanaan gumiiwwaniif barreesse irratti galan kun, cimoo taʼaa jedhamanii hiikamuus ni dandaʼu.
Nutis yommuu Waaqa keenya isa guddaa tajaajillu nagaatti jiraachuu fi cimoo taʼuu akka barbaannu beekamaa dha.
Sirni kun hamma jiruttii fi nutis cubbamoota hamma taanetti dhukkubsachuun keenya waan hin oolle dha.
Yeroo ammaatti dinqiidhaan fayyina jennee eeguu hin dandeenyu.
Haa taʼu malee, Mulʼanni   guutummaatti yeroon itti fayyinu akka dhufu ni ibsa.
Yohaannis ergamaan, laga bishaan jireenya namaaf kennu, akkasumas muka jireenya namaaf kennuu fi baalli isaa saba biyya lafaa fayyisu mulʼataan argeera.
Taʼus, kun yeroo ammaattis taʼe gara fuulduraatti baala qoricha taʼu kam iyyuu kan argisiisu miti.
Kanaa mannaa, qophii Yihowaan karaa Yesus Kiristoos ilmaan namootaa ajajamoo taʼaniif jireenya bara baraa kennuuf godhe kan argisiisu siʼa taʼu, kun immoo wanta hawwiidhaan eeggachuu dandeenyu dha.
Yihowaan yeroo keessa jiraannu ilaalchisee raajii akkana jedhu dubbateera: Guyyaa sanatti saba afaan garaa garaa dubbatan hundumaa keessaa namoonni kudhan fiixee uffata nama Yihudii tokko qabanii, Waaqayyo sii isinii, NW wajjin akka jiru waan dhageenyeef, nuyis sii isinii, NW wajjin achi in dhaqna in jedhu.
Akkuma namoota kurnan fakkeenyaan ibsaman kanaa, warri lafa irra jiraachuuf abdii qaban fiixee uffata nama Yihudii tokkoo qabataniiru.
Namoonni kun Yihowaan warra dibaman eebbisaa akka jiru waan beekaniif, Israaʼel Waaqayyoo warra hafuuraan dibamanii wajjin michoomuu isaaniitti ni boonu.
Akkuma Zakaariyaas raajichaa, Yesusis tokkummaa nama gammachiisuu fi sabni Waaqayyoo argatan ibseera.
Duuka buutonni isaa garee lama, jechuunis karra xinnayyoo fi hoolota kan biraa taʼuu isaanii kan dubbate taʼus, isaan karra tokko akka taʼanii fi tikseen isaaniis tokko akka taʼu ibseera.
Jireenya hafuuraa keenya eeggachuun nu barbaachisa.
Addunyaa Seexanni toʼatu keessa waan jiraannuu fi cubbamoota waan taaneef, ilaalchaa fi amala dogoggoraa addunyaa kanaa salphaatti fudhachuu dandeenya.
Hafuurri addunyaa kanaa, yaaʼaa lagaa cimaa taʼee fi kallattii nuti deemuu hin barbaannetti nu dhiibuu wajjin wal fakkaachuu dandaʼa.
Laga sanaan fudhatamuu irraa ooluuf, humna keenya guutuudhaan kallattii faallaa taʼeen daakuu qabna.
Haaluma wal fakkaatuun, hafuura addunyaa Seexanaatiin fudhatamuu irraa ooluuf carraaqqii gochuun barbaachisaa dha.
Yommuu warra kaaniif lallabnu, yaadawwan amantii keenya balleessan irratti utuu hin taʼin, dhimmawwan hafuuraa barbaachisoo fi faayida qabeessa taʼan irratti xiyyeeffanna.
Hojiin lallabaa abdiiwwan Waaqayyoo fi ulaagaawwan inni jaalalaan kakaʼee nuu kenne nu yaadachiisuudhaan murtoo goone nuu cimsa.
Akkasumas, miʼi lolaa keenya guutuu taʼee akka itti fufu nu gargaara.
Sochiiwwan hafuuraatti yoo qabamne, rakkoowwan keenya irratti garmalee xiyyeeffachuuf yeroo hin qabaannu; kun immoo eegumsa nuuf argamsiisa.
Jaalala Ruut Yihowaadhaaf qabdu mee yaadi.
Yeroo booda Boʼaz inni abbaa lafaa taʼe, Ruut bobaa Yihowaa jalatti kooluu galuu waan barbaaddeef ishii jajateera.
Yaadni kun cuucii qoochoo haadha ishii isa cimaa fi balaa irraa ishii eegu jalatti kooluu galtu tokko nu yaadachiisa.
Yihowaan Ruutiif abbaa akkanaa taʼeera.
Amantii ishiin argisiisteef waan ishii kiiseef, murtoo goote kanatti sababii itti gaabbitu hin qabdu.
Yeroo harʼaatti namoonni baayʼeen waaʼee Yihowaa kan baratan taʼus isatti kooluu galuu irraa duubatti jedhu.
Isaaf of murteessanii cuuphamuu irraa duubatti jedhu.
Yihowaadhaaf of murteessitee cuuphamuu irraa dubbatti kan jettu yoo taʼe, kana kan gootu maaliif akka taʼe of gaafattee beektaa?
Namni lubbuudhaan jiru kam iyyuu waaqa tokko ykn isa kaan tajaajiluun isaa hin oolu.
Waaqa tokkicha isa tajaajilamuu qabu jalatti maaliif kooluu hin galtu?
Yihowaadhaaf of murteessuun karaa amantii isa irratti qabnu itti argisiisnu keessaa isa hunda irra caalu dha.
Yihowaan murtoo goote eegdee akka jiraattuu fi rakkina si mudatu kam iyyuu moʼuu akka dandeessu si gargaara.
Wanti Waaqayyo Ruutiif godhes kanuma ture.
Dinqisiifannaan gaarummaa Waaqayyoo isa guddaatiif qabnu, halalummaa, machii ykn cubbuu warri Qorontos raawwachaa turan irraa fagaachuu caalaa waan dabalatu qaba.
Gaarummaa Waaqayyoo isa guddaa fudhachuu jechuun halalummaa irraa fagaachuu qofa utuu hin taʼin, fedhii bashannana gadhee taʼeen bashannanuuf nutti dhagaʼamu kam iyyuu wajjin qabsoo gochuu jechuu dha.
Qaama keenya qajeelummaadhaaf garboota goonee dhiheessuun machii irraa fagaachuu qofa utuu hin taʼin, dhugaatii gar malee dhuguu irraa fagaachuuf nu kakaasuu qaba.
Gochawwan dogoggoraa kana irraa fagaachuuf carraaqqii cimaa gochuu nu barbaachisa taʼa; taʼus qabsoo kana irratti moʼuu ni dandeenya.
Galmi keenya cubbuu cimaas taʼe gocha dogoggoraa ifatti hin mulʼanne irraa fagaachuu taʼuu qaba.
Kana guutummaatti gochuu akka hin dandeenye beekamaa dha.
Taʼus, akkuma Phaawulos nutis kana gochuuf carraaquu qabna.
Phaawulos obboloota isaa yommuu gorsu, Isin akka kajeellaa fooniitiif hin ajajamneef, cubbuun qaama keessan isa duʼu irratti mootii akka taʼu hin godhinaa jedheera.
Yesuus tajaajilli inni lafa irratti raawwatu akka xumuramuu fi warri kaan hojicha akka isa harkaa fuudhanii hojjetan beeka ture.
Barattoonni isaa mudaa kan qaban taʼanis isaan irratti amanannaa qaba, akkasumas hojii inni hojjechaa ture caalaas akka hojjetan isaanitti himeera.
Akka gaariitti isaan leenjisee ture; isaanis misiraachicha guutummaa addunyaa yeroo sana ture keessatti babalʼisuu dandaʼaniiru.
Yesuus duʼuudhaan aarsaa erga dhiheessee booda gara samiitti ol baʼeera; achittis mootummaa, aangoo, humnaa fi gooftummaa kam irra iyyuu caalu malees hojiin dabalataa isaaf kennameera.
Armaagedoon dura amanamummaa keenya eeggachuudhaan yoo duune, duʼaa kaʼuudhaan addunyaa haaraa qajeelummaan keessa buufatu keessa ni jiraanna; achittis hojii gammachiisaa hedduutu nu eeggata.
Hamma yeroo sanaatti garuu hundi keenya iyyuu hojii baayʼee barbaachisaa taʼe, jechuunis misiraachicha lallabuu fi barattoota gochuu irratti hirmaachuu dandeenya.
Dargaggootas taane maanguddoota, hundi keenya yeroo hunda hojiin Gooftaa kan nuuf baayʼatu haa taanu.
Hojiin haaraan yeroo nuuf kennamutti, kadhachuu fi haala keessa jirru sirriitti qoruun keenya wanta dandeettii keenyaa fi humna keenyaa ol taʼe fudhachuu irraa of qusachuuf nu gargaara.
Amalli gad of deebisuu wanta humna keenyaa ol taʼe akka hin fudhanne nu kakaasa.
Haataʼu malee, hojiin haaraan tokko yommuu nuuf kennamu, fakkeenyi Giidewon qajeelfamaa fi eebba Yihowaa malee milkaaʼina argachuu akka hin dandeenye nu yaadachiisa.
Kanaaf, gad of deebisnee Waaqayyo keenyaa wajjin akka deddeebinu afeeramneerra.
Yeroo itti gaafatamummaa haaraa fudhannu hundatti, wanta Yihowaan karaa Dubbii isaa fi karaa jaarmiyaa isaa nutti dubbatu hunda irratti kadhannaadhaan yaaduu qabna.
Tarkaanfiin keenya tarkaanfii Yihowaa isa mudaa hin qabnee wajjin akka wal simu gochuu barachuu qabna.
Kan nu guddisu dandeettii keenya utuu hin taʼin, Yihowaan gad kan nutti dhihaatu taʼuu isaa akka taʼe haa yaadannu.
Waaqayyoo wajjin gad of deebisuudhaan deddeebiʼuuf filachuun keenya, akka of hin gurguddisne ykn akka waan gatii hin qabneetti akka of ilaallu nu gargaara.
Karaan nagaa akkasii itti argannu keessaa tokko, miseensota maatii keenyaa fi gumii keenyaa wajjin nagaadhaan jiraachuuf carraaquu dha.
Nutis taane obboloonni keenya mudaa kan qabnu akka taane beekna.
Kanaaf, yeroo tokko tokko rakkinni uumamuu dandaʼa; yeroo kanatti, gorsa Yesuus Jalqaba obboleessa kee wajjin araarami jechuudhaan kenne hojii irra oolchuu akka qabnu baranneerra.
Obboloonni keenyas Waaqayyo isa nagaa kennu tajaajilaa akka jiran yaadachuun keenya, kana gochuun akka nuuf salphatu godha.
Nagaan gatiidhaan hin shallagamne kan biraanis jira.
‘Yaadni keenya hafuura irratti akka xiyyeeffatu yoo goone, Uumaa keenyaa wajjin nagaa qabaanna.
Isaayaas, raajii bara isaatti raawwatamee fi bara keenyatti caalaatti raawwatamaa jiru akkana jechuudhaan dubbateera: Isa garaan isaa cimsee si Yihowaa amanatu, sababii inni sitti of kennatuuf ati nagaa guutuudhaan in eegda.
Sirna Seexanaa hamaa fi dukkanaaʼaa guyyoota gara dhumaatti argamu kana keessatti illee, Yihowaan saba isaa eebbisaa jira.
Waaqeffattoonni dhugaan karaa hafuuraa badhaadhina hanga harʼaatti argamee hin beekneen akka badhaadhan gochaa jira.
Akkuma Yesuus waadaa galee ture, Yihowaan miseensa maatii hafuuraa obbolootaa fi obboleettota jaalala qaban of keessatti qabatee fi addunyaa maratti tokko taʼee akka taanu nuuf heyyamuudhaan yeroo ammaatti nu eebbiseera.
Kana malees, namoonni Waaqayyoon cimsanii barbaaddatan nagaa sammuu, milkaaʼinaa fi gammachuu hangana hin jedhamne argachuudhaan eebbifamu.
Fedhii Waaqayyoo erga raawwattanii booda, wanta inni abdachiise sana akka argattan mirkanaaʼoo taʼuu dandeessu.
Kanaaf amantii keenya jabeeffachuu fi garaa guutuudhaan Yihowaa tajaajiluu keenya itti haa fufnu.
Yihowaa irraa eebba nuuf malu akka argannu waan beeknuuf, kana gochuu ni dandeenya.
Wanta namoonni kaan itti amanan akka beektu gootee yaaduuf hin ariifatin.
Namoonni tokko tokko jijjiirama tirannaatti akka amanan kan dubbatan taʼanis, Waaqayyo akka jirus isaanitti dhagaʼama.
Waaqayyo jijjiirama tirannaatti fayyadamee lubbu qabeeyyii adda addaa uume jedhanii yaadu.
Kaan immoo jijjiirama tirannaatti kan amanan utuu dhugaa taʼuu baatee mana barumsaatti hin barsiifamu ture jedhanii waan yaadaniif akka taʼe dubbatu.
Tokko tokko immoo dhaabbilee amantiitti waan mufataniif Waaqayyotti amanuu dhiisaniiru.
Kanaaf jireenyi akkamitti akka eegale nama tokkoo wajjin yommuu mariʼattu, yeroo hunda jalqaba gaaffii gaafachuun gaarii dha.
Namni sun maalitti akka amanu hubadhu.
Sababi qabeessa yoo taatee fi dhaggeeffachuuf fedhii yoo qabaatte, namni sun si dhaggeeffachuuf fedhii qabaachuu dandaʼa.
Namni tokko uumamatti waan amantuuf akka si ceephaʼaa jiru yoo sitti dhagaʼame, Uumaa malee jireenyi akkamitti jalqabuu akka dandaʼu akka siif ibsu isa gaafachuu dandeessa.
Uumamni inni jalqabaa akka itti fufuuf, wal horuu fi of baayʼisuu qaba.
Piroofeesarri keemistirii tokko, Namni tokko lubbuu qabeeyyiin baayʼee xinnoo taʼan illee hangam wal xaxoo akka taʼan yommuu hubatu baayʼee dinqisiifata jedhaniiru.
Namoonni haaraan biyya biraatii dhufan gara Galma Mootummaa keenyaa yommuu dhufan miira hoʼaadhaan nagaa isaan gaafachuudhaan gaarummaa isaanitti argisiisuu ni dandeenya.
Namoonni biyya isaanii dhiisanii baʼan yeroo tokko tokko akka qaanaʼanii fi kophaa taʼuu akka barbaadan hubanneerra taʼa.
Akkaataa guddinaa isaaniitiin ykn iddoo hawaasa keessatti qabaniin kan kaʼe, sanyiin ykn lammummaan isaanii kan warra kaaniitii gadi akka taʼe itti dhagaʼama taʼa.
Kanaafuu, dursa fudhachuudhaan gaarummaa isaanitti argisiisuu fi miira hoʼaadhaan isaan simachuu qabna.
Appilikeeshiniin JW Laanguweej jedhamu afaan keessaniin kan argamu yoo taʼe, namoota haaraa qooqa afaan ittiin hiikkataniin nagaa gaafachuu barachuuf isin gargaaruu dandaʼa.
Nama aadaa biraa qabu tokkotti dhihaachuun isinitti ulfaachuu dandaʼa taʼa.
Miira akkanaa kana moʼuuf, tarii waaʼee keessan itti himuu dandeessu.
Utuu baayʼee hin turin, garaagarummaa dhugumaan jirus taʼe sammuun keessan uume caalaa wanta wal isin fakkeessu hedduu akka qabdan, akkasumas aadaan kam iyyuu ciminas taʼe dadhabina mataa isaa akka qabu hubattu.
Yihowaan tajaajiltoonni isaa hamma mirga argatanitti ykn haalli hamma jijjiiramutti akka obsan kan heyyamu taʼus, amanamoo warra taʼan yeroo hunda ni deggera.
Abrahaamiif ilma akka kennu waadaa isaaf galee kan ture taʼus, Abrahaam amantii fi obsa qabaachuu qaba ture.
Abrahaam, Yisihaaq hamma dhalatutti waggoota hedduudhaaf kan eege taʼus, abdii hin kutanne; Yihowaanis isa hin daganne.
Obsaan eeggachuun salphaa miti.
Wantoota abdii nu kutachiisan irratti kan yaannu yoo taʼe, baayʼee gadduu dandeenya.
Kanaa mannaa, yeroo kanatti fayyadamnee ulaagaa karaa hafuuraa nu irraa barbaadamu guutuun keenya gaarii dha.
Dubbii Waaqayyoo dubbisuu fi irratti xiinxaluudhaan, ogummaa, hubannaa, dandeettii waa madaaluu, beekumsa, dandeettii yaaduu fi sirriitti yaaduu qabaachuu dandeenya.
Guyyaa guyyaatti, bashannana, uffannaa fi miidhagina, akkasumas itti fayyadama qarshii fi walitti dhufeenya warra kaanii wajjin qabnu ilaalchisee dhimmoonni nu mudatan jiru.
Wanta Kitaaba Qulqulluu irraa baranne hojii irra oolchuudhaan, murtoowwan Yihowaa gammachiisan gochuu dandeenya.
Dubbiin Waaqayyoo geggeessitoota kana irratti dhiibbaa akkamii geessisee ture?
Fakkeenya Yosiyaas Mootichaa haa ilaallu.
Barreeffamni seera Musee qabate tokko yeroo argametti, barreessaan Yosiyaas isaaf dubbisuu jalqabe.
Yosiyaas Dubbii Waaqayyootiin geggeeffamuudhaan, waaqolii tolfamoo balleessuuf duula guddaa tokko kan godhe siʼa taʼu, haala kanaan dura taʼee hin beekneen Ayyaana Faasikaa qopheesse.
Yosiyaasii fi geggeessitoonni amanamoon kaan Dubbii Waaqayyootiin geggeeffamaa waan turaniif, qajeelfama saba Waaqayyootiif kennan sirreessuu fi fooyyessuuf fedhii qabu turan.
Jijjiiramoonni kun sabni Waaqayyoo bara durii turan, akka fedhii Waaqayyootti akka jiraatan isaan taasisaniiru.
Haa taʼu malee, Mootota saba Waaqayyoo bara durii bulchaa turan keessaa qajeelfama Waaqayyoo kan hordofan hunda isaanii miti.
Yihowaan geggeessitoota kana yeroo itti adabe ykn bakka buuse qaba ture.
Yihowaan, yeroo isaa eegee geggeessaa namoota hanga yeroo harʼaatti turan hunda caalu muudeera.
Kaayyoon Yihowaan ilmaan namootaatiif qabu inni jalqabaa lafa kana irra bara baraaf akka jiraatan ture.
Yihowaan, Addaamii fi Hewwaaniif kennaawwan hedduu gatii guddaa qabanii fi jireenyatti akka gammadan isaan dandeessisan arjummaadhaan isaaniif kenneera.
Yihowaan mirga filannoo, dandeettii yaaduu, akkasumas dandeettii jaallachuu fi michummaa uumuu isaaniif kenneera.
Uumaan, Addaamitti dubbachuudhaan, akkaataa inni akka isaaf ajajamu itti argisiisuu dandaʼu qajeelfama isaaf kenneera.
Kana malees, Addaam wanta isa barbaachisu guuttachuu fi bineensotas taʼe lafa kunuunsuu kan dandaʼu akkamitti akka taʼe barateera.
Akkasumas Yihowaan, Addaamii fi Hewwaan miira dhandhamuu, qaqqabuu, ilaaluu, dhagaʼuu fi fuunfachuu akka qabaatanitti isaan uume.
Kanaaf, bareedina Jannata keessa jirutti guutummaatti gammaduu dandaʼu turan.
Hiriyoonni gaaʼelaa jalqabaa hojii gammachiisaa fi milkaaʼina argamsiisu hojjechuu, akkasumas bara baraaf wantoota haaraa irratti qorannaa gochuu dandaʼu turan.
Addaamii fi Hewwaan dandeettii ijoollee mudaa hin qabne godhachuu akka qabaatan taasisee isaan uume.
Bakka bara baraaf keessa jiraatan akka isaaniif taatuuf, lafaa fi qabeenya ishii hunda ilmaan namootaatiif kenneera.
Yeroo harʼaatti, namoonni hedduun bilisummaa isaanii karaa sirrii hin taaneen, darbees namoota kaan miidhuuf itti fayyadamuuf yommuu filatan wanta Yihowaatti dhagaʼamu yaadaa.
Akkuma Kitaabni Qulqulluun dursee dubbate, namoonni guyyoota dhumaa keessa jiran kan hin galateeffanne dha.
Kennaa addaa Yihowaa irraa arganne kana matumaa karaa sirrii hin taaneen itti fayyadamuu irraa ykn akka laayyootti ilaaluu irraa of haa qusannu.
Maarree kana irraa of qusachuu kan dandeenyu akkamitti?
Hundi keenya michoota, akkaataa uffannaa fi miidhaginaa, akkasumas bohaartii ilaalchisee wanta barbaanne filachuuf bilisummaa qabna.
Haa taʼu malee, fedhii foonii keenyaaf garboota taʼuuf yoo filanne ykn faashinii addunyaa mancaʼaa yeroo yerootti jijjiiramu yoo hordofne, bilisummaa keenya dogoggora hojjennu dhoksuuf itti fayyadamaa jirra jechuu dha.
Bilisummaa keenya fedhii foonii hordofuuf carraa akka nuuf argamsiisu goonee utuu hin taʼin, filannoo gorsa Wanta hundumaa ulfina Waaqayyootiif godhaa jedhu hordofuuf nu gargaaru gochuuf murteessuu barbaanna.
Nohi addunyaa humnaan wal irratti kaʼuu fi addaggummaadhaan guutame keessa jiraachaa ture.
Nohi akeekkachiisa Yihowaa amanamummaadhaan lallabus, namoonni hamoon naannoo isaa jiran ergicha akka fudhatan dirqisiisuus taʼe Bishaan Badiisaa sun dafee akka dhufu gochuu hin dandaʼu ture.
Yihowaan yeroo sirrii taʼetti hamoota akka balleessu waadaa gale akka raawwatu amanuu qaba ture.
Nutis addunyaa hammeenyaan guutamee fi Yihowaan balleessuuf waadaa gale keessa akka jirru beekna.
Hanga yeroo sanaatti garuu, namoonni misiraachoo Mootummichaa akka fudhatan dirqisiisuu hin dandeenyu.
Akkasumas yeroo rakkinni guddaan itti jalqabu saffisiisuuf homaa gochuu hin dandeenyu.
Nutis akkuma Nohi, Waaqayyo yeroo dhihootti tarkaanfii akka fudhatu amantii cimaa qabaachuu qabna.
Yihowaan addunyaan hamaan kun yeroo kaayyoon isaa akka itti raawwatamu murteesse irra, guyyaa tokko illee akka darbu akka hin heyyamne ni amanna.
Amanamummaan ulaagaa Kiristiyaanni tokko guutuu qabu dha.
Seexanni abbaa sobaa ti.
Hanaaniyaa fi haati manaa isaas sababii sobaatiin lubbuu isaanii dhabaniiru.
Namoota akkasii fakkaachuu waan hin barbaanneef sobuu irraa ni fagaanna.
Haa taʼu malee, amanamummaan keenya kana caalaa waan dabalatu qabaa?
Amanamummaan keenya dinqisiifannaa gaarummaa Waaqayyoo isa guddaatiif qabnu kan calaqqisiisu taʼuu qaba.
Sobuun wanta dhugaa hin taane dubbachuu jechuu dha.
Haa taʼu malee, Yihowaan sabni isaa soba dubbachuu irraa fagaachuu caalaa wanti akka godhan barbaadu jira.
Yihowaan Israaʼeloota durii, Ani Waaqayyo gooftaan keessan qulqulluu akkuman taʼe isinis immoo qulqulloota taʼaa! jedhee isaan gorseera.
Achiis qulqulluu taʼuu ilaalchisee fakkeenya isaaniif kenneera.
Waaqayyo, Hin hatinaa! Hin sobinaa! Walis hin gowwoomsinaa! jedheera.
Kan nama gaddisiisu garuu, namni matumaa soba dubbatee hin beekne, tarii namoota kaan gowwoomsuu kan amaleeffate taʼuu dandaʼa.
Noh nama qajeelummaa lallabu waan tureef, ergaa namoota akka akeekkachiisuuf isatti kenname amanamummaadhaan labseera.
Akkas gochuun isaa amantiin isaa cimaa taʼee akka itti fufu akka isa gargaare hin shakkisiisu.
Hojii lallabaa raawwachuu isaatiin alattis, dandeettii qaamaa fi sammuu isaa hojii doonii ijaaruu Waaqayyo isaaf kenne hojjechuuf itti fayyadameera.
Akkuma Noh, hojiin Gooftaa akka nuuf baayʼatu carraaqna.
Hojiiwwan kun, bakkawwan waaqeffannaa ijaaruu fi suphuu, walgaʼiiwwan gurguddaa irratti fedhiidhaan hojjechuu ykn waajjira damee ykn waajjira hiikkaa fagoo keessatti hojii hojjechuu kan dabalatan taʼuu dandaʼu.
Hunda caalaa garuu, hojii lallabaa isa abdii keenya gara fuulduraa nuuf cimsu irratti hinaaffaadhaan hirmaanna.
Dhuguma iyyuu, hojii lallabaa irratti hirmaachuun, dorgommii fiigicha jireenyaa irratti abdii akka hin kutanne murtoo goone nuuf cimsa.
Dhugaa Baatonni Yihowaa, akka biyya isaaniitti waan isaan irraa eegamu gochuudhaan, bulchitoota uummata tajaajilaniif fedhiidhaan ulfina kennuun isaanii sirrii dha.
Dirqama isaan irra jiru yommuu raawwatan isaan ni deggerra.
Haa taʼu malee, Kitaabni Qulqulluun ulfinnii fi deggersi isaaniif kenninu daangaa isaa irra darbuu akka hin qabne ibsa.
Wanta ajaja Waaqayyoo akka cabsinu ykn siyaasa keessa akka seennu nu taasisu hin raawwannu.
Tajaajiltoonni Yihowaa bara durii walitti dhufeenya bulchitootaa fi abbootii taayitaa wajjin qaban ilaalchisee fakkeenya nuuf taʼu.
Mootummaan Roomaa namoonni akka galmaaʼan yeroo seera baasetti, Yoseefii fi Maariyaam ajajamaniiru.
Maariyaam ilma ishii isa jalqabaa daʼuu jala geessee kan turte taʼus, gara Beetaliheem dhaqaniiru.
Yeroo booda immoo, Phaawulos yeroo himatametti, karaa kabaja qabuun of irraa ittiseera; akkasumas Heroodis Agriiphaa fi Feesxos isa bulchaa godina Yihudaa ishii Roomaa jala turtee akka kabaju argisiiseera.
Yesuus yeroo tajaajila isaa itti jalqabee kaasee Kitaabni Qulqulluun akka isa qajeelchu heyyameera.
Jechoonni duʼuu isaa dura dubbate iyyuu caqasawwan waaʼee Masiihichaa ibsan kan dabalatan turan.
Faallaa kanaatiin immoo, geggeessitoonni amantii yeroo sana turan, barsiifta isaanii wajjin yommuu wal faalleessu hundatti Dubbii Waaqayyoo ni mormu turan.
Yesuus wanta Yihowaan karaa Isaayaas raajichaa dubbate caqasuudhaan waaʼee isaanii akkana jedheera: Sabni kun afaan isaatiin ulfina anaaf kenna, garaan isaa garuu baayʼee ana irraa fagoo dha.
Ajaja namootaa akka dubbii kootti waan barsiisaniif akkanumaan na waaqeffatu.
Yesuus, Dubbiin Waaqayyoo gocha isaa qofa utuu hin taʼin, yeroo barsiisuuttis akka isa geggeessu heyyameera.
Yesuus yeroo geggeessitoonni amantii isa falmanitti, ogummaa isaa isa guddaatti ykn muuxannoo isaa isa homtinuu ittiin hin qixxaannetti hin fayyadamne.
Kanaa mannaa, Kitaaba Qulqulluutti fayyadamee namoota barsiisa ture.
Waggoottan kurnan Waraana Addunyaa Isa Tokkoffaa dura turanitti, Chaarlis Teez Raasilii fi michoonni isaa, dhaabbileen Amantii Kiristiyaanaa, dhugaa Kitaaba Qulqulluu barsiisaa akka hin jirre hubataniiru.
Kanaaf amantii sobaa irraa fagaachuuf murteessanii turan.
Masaraan Eegumsaa Xiyoon maxxansa Sadaasa  irratti, Baabilon Guddittii ilaalchisee ejjennoo isaanii isa Kitaaba Qulqulluu irratti hundaaʼe ifatti yommuu dubbatu akkana jedhee ture: Waldaan durba qulqulluu Kiristoosiif kaadhimamte akka taate dubbattu, garuu immoo addunyaa bineensichaa wajjin tokkummaa qabduu fi deggersa addunyaa argattu kam iyyuu, akka Kitaaba Qulqulluutti waldaa gaalamoota taate waan taateef ishii balaaleffachuu qabna.
Dhiironnii fi dubartoonni Waaqayyoon sodaatan maal gochuu akka qaban hubatanii turan.
Dhaabbilee amantii sobaa deggeruu isaanii kan itti fufan yoo taʼe, eebba Waaqayyoo arganna jedhanii eeguu hin dandaʼan.
Kanaan kan kaʼes, Barattoonni Kitaaba Qulqulluu hedduun waldaa keessa jiran gadhiisuuf xalayaa barreessaniiru.
Yihowaan, qajeelfama Kiristoos isa gumichaaf mataa taʼe jalatti garbicha amanamaa fi ogeessatti fayyadamee namoota kutaa jaarmiyaa isaa isa lafa irraa keessa jiran geggeessaa fi sooraa jira.
Garbichi kun akkuma qaama ol aanaa jaarraa jalqabaatti turee, Dubbii ykn ergaa geggeessaa hafuura Waaqayyootiin barreeffame ni fudhata, akkasumas iddoo guddaa kennaaf.
Kitaabni Qulqulluun yeroo hunda walgaʼii irratti akka argamnu nu ajaja.
Barumsa amantii tokko taʼe akka amannu gorsa cimaa nuuf kenna.
Dubbiin Waaqayyoo jireenya keenya keessatti Mootummichaaf dursa akka kenninu nutti hima.
Kana malees, Kitaabni Qulqulluun manaa gara manaatti, bakka namoonni hedduun argamanittii fi karaa al idilee taʼeen tajaajiluun, dirqamaa fi mirga keenya akka taʼe ibsa.
Dubbiin Waaqayyoo, jaarsoliin gumii jaarmiyaan Waaqayyoo qulqulluu akka taʼu eeguu akka qaban isaan ajaja.
Akkasumas, Yihowaan namoonni jaarmiyaa isaa keessa jiran hundi karaa qaamaas taʼe karaa hafuuraa qulqulluu taʼuu akka qaban ajajeera.
Yesuus, Matumaa hin yaaddaʼinaa yeroo jedhu maal jechuu isaa ture?
Tajaajilaan Waaqayyoo tokko yeroo taʼe tokkotti hin yaaddaʼu jechuu isaa akka hin taane ifa dha.
Kanaa mannaa Yesuus, utuu hin barbaachisin ykn garmalee yaaddaʼuun rakkinaaf furmaata akka hin taane akka hubatan barattoota isaa gargaaraa ture.
Guyyaan hundi rakkina mataa isaa qaba, kanaaf Kiristiyaanonni wanta darbe ykn wanta gara fuulduraatti taʼu yaaddaʼuudhaan dhiphina harʼaatti dabaluu hin qaban.
Yeroo baayʼee, Kiristiyaanni tokko rakkoowwan gara fuulduraatti taʼuu dandaʼan ilaalchisee kan dhiphatu yoo taʼe, yaaddoo hin barbaachisneef saaxilama.
Haa taʼu malee, wantoota matumaa waaʼee isaanii hin beekneen dhiphachuu ykn yaaddaʼuu hin qabdan.
Akkas kan jennu maaliifi?
Sababiin isaas, wantoonni yeroo baayʼee gadhee taʼuu dandaʼu jennee yaannu, akka nuti sodaanne taʼuu dhiisuu dandaʼu.
Hunda caalaa immoo, haalli toʼannaa Waaqa isa yaaddoo keessan hundumaa isa irratti gatuu dandeessan sanaa ala taʼe hin jiru.
Waaqayyo tajaajiltoota isaa amanamoo taʼan akka eebbisuu fi waaʼee durii, ammaa fi gara fuulduraa yaaddaʼuu irraa akka fagaatan akka isaan gargaaru mirkanaaʼoo taʼuu dandeessu.
Tibba Ayyaana Yaadannoo duʼa Yesuusitti, dubbistanii beektuu?
Dubbistanii taʼuu dandaʼa.
Caqasni ijoon kun Kiristiyaanonni, dibamoo taʼuu isaanii akkamitti akka beekan, jechuunis hafuurri qulqulluun hafuura isaanii wajjin taʼee akka dhugaa isaaniif baʼu ibsa.
Adda durummaadhaan boqonnaa kana irratti kan caqasaman Kiristiyaanota dibamoo dha.
Isaan foon isaanii irraa hiikamanii yeroo Waaqayyo akka ijoollee isaatti itti isaan guddisu hawwii guddaadhaan eeggachaa waan jiraniif, hafuuricha argataniiru.
Eeyyee, gara fuulduraatti samii irratti ilmaan Waaqayyoo taʼu.
Kun taʼuu kan dandaʼe, Kiristiyaanota cuuphaman waan taʼaniif, Waaqayyo isaaniif jedhee furicha waan qopheesseef, dhiifama waan isaaniif godheef, akkasumas ijoollee hafuuraa taʼuudhaan qajeelota jedhamanii waan waamamaniifi.
Haa taʼu malee, Waaqayyo warra lafa irra jiraachuuf abdatanis akka qajeelotaatti waan ilaaluuf, isaaniifis ni hojjeta.
Kanaaf isaanis gorsa qajeelotaaf kenname kana irraa faayidaa argachuu ni dandaʼu.
Daawit jireenya isaa guutuu amanamaa ture jechuun ni dandaʼama.
Taʼus, yeroo tokko cubbuu cimaa hojjetee ture.
Baat-Sheebaa wajjin ejja raawwatee ture.
Daawit wanta raawwate duubatti deebisuu hin dandaʼu ture.
Akkasumas miidhaa dogoggorri isaa itti fide jalaa ooluu hin dandaʼu.
Miidhaan isa irra gaʼu tokko tokko jireenya isaa guutuu isaa wajjin kan jiraatu dha.
Kanaaf, amantii qabaachuu isa barbaachisa ture.
Garaadhaa yaada yoo geddarate, Yihowaan dhiifama akka isaaf godhuu fi miidhaa gochi isaa isatti fide dandaʼee akka jiraatu akka isa gargaaru amanannaa qabaachuu qaba ture.
Mudaa kan qabnu waan taaneef, hundi keenya cubbuu ni raawwanna.
Dogoggorri tokko tokko isa kaan irra baayʼee cimaa taʼuu dandaʼa.
Yeroo tokko tokko, dogoggora raawwanne duubatti deebisuu hin dandeenyu taʼa.
Kanaaf, miidhaa gochi keenya nutti fiduu wajjin jiraachuu qabna.
Yoo yaada geddaranne garuu, Yihowaan yeroo rakkisaa taʼetti, tarii haalli rakkisaa sun kan dhufe dogoggora keenyaan taʼu illee, akka nu gargaaru waadaa Waaqayyo galetti amanamuu qabna.
Saaʼol, mootiin Israaʼel durii, yommuu mootii taʼee bulchuu jalqabetti nama gad of deebisuu fi kabajamaa ture.
Erga mootii taʼee booda garuu nama of gurguddisu taʼe.
Saamuʼel raajichi guyyaa beellama isaatti gara Giilgal utuu hin dhufin waan tureef Saaʼol obsuu dadhabe.
Filisxeemonni waraanaaf qophaaʼanii kan turan siʼa taʼu, Israaʼeloonni immoo Saaʼoliin dhiisanii baqachuu jalqaban.
Yeroo kanatti, Dafee waan tokko gochuun qaba jedhee yaadee taʼuu qaba.
Kanaaf, wanta gochuun isaaf hin heyyamamne raawwate, jechuunis aarsaa Waaqayyoof dhiheesse.
Yihowaan garuu kanatti hin gammanne ture.
Saamuʼel yommuu gara Giilgal dhufu Saaʼolitti dheekkame.
Saaʼol sirreeffama isaaf kenname fudhachuu mannaa, sababii dhiheessuu fi nama kan biraatti qabachuuf kan yaale taʼuu isaa irra iyyuu, balleessaan isaa salphaa akka taʼe dubbate.
Yeroo sanaa kaasee, Saaʼol wantoota akka of gurguddisu argisiisu hedduu waan raawwateef, Yihowaan mootii akka hin taane isa tuffate.
Saaʼol jalqaba irratti nama gaarii kan ture taʼus, dhuma irratti garuu jijjiirameera.
Yoshaafaax akkuma abbaa isaa Aasaa sabichi Yihowaa akka barbaaddatu jajjabeesseera.
Macaafa seeraa isa kan Waaqayyoo fayyadamee sabicha barsiisuuf duula qopheessee ture.
Yaada namootaa gara Waaqayyo gooftaa isa kan abboota isaaniitti deebisuuf naannoo mootummaa kaabaa saba Israaʼel, jechuunis hamma biyya gaaraa isa kan Efreemitti deemeera.
Hundi keenya iyyuu duula barsiisuu guddaa Yihowaan yeroo harʼaatti adeemsisaa jiru irratti hirmaachuuf mirga arganneerra.
Waaqayyoon tajaajiluuf akka kakaʼan isaan gargaaruudhaan Dubbii Waaqayyoo namoota barsiisuuf jiʼa jiʼaan galma ni baafattaa?
Carraaqqii gochuudhaan, akkasumas eebba Waaqayyootiin qoʼannaa Kitaaba Qulqulluu jalqabsiisuu dandeessa.
Galma kana irra gaʼuuf ni kadhattaa?
Wanta yeroo boqonnaa keetti raawwattu dhiisuu kan si gaafatu yoo taʼe illee, hojii kana fudhachuuf fedhii qabdaa?
Akkasumas, akkuma Yoshaafaax namoonni waaqeffannaa dhugaatti akka deebiʼan gargaaruuf naannoo Efreem deeme, nutis namoonni gumii irraa fagaatan gara gumiitti akka deebiʼan gargaaruu dandeenya.
Namni Hushaayi jedhamu Waaqayyoof amanamaa taʼuuf ija jabina qabaachuun isa barbaachisee ture.
Hushaayi, Daawit Mootichaaf michuu amanamaa ture.
Haa taʼu malee, yeroo ilmi Daawit Abiishaalom garaa namoota hedduu hatee Yerusaalemii fi teessoo mootichaa fudhachuuf yaalii godhetti amanamummaan isaa qorameera.
Daawit magaalicha keessaa baqate; yeroo kanatti Hushaayi maal godha laata?
Jijjiiramee Abiishaalomiif amanamaa taʼa moo, mootii maanguddoo lubbuu isaa oolfachuuf jedhee baqachaa jiru sana duukaa buʼa laata?
Hushaayi mootii Waaqayyo dibeef amanamaa taʼuuf murteessuudhaan gara Gaara Ejersaa dhaqee Daawitiin argateera.
Daawit, Hushaayi gara Yerusaalemitti akka deebiʼu, michuu Abiishaalom akka of fakkeessuu fi gorsa Ahiitofel akka fashaleessu isa gaafate.
Hushaayi lubbuu isaa balaadhaaf saaxiluudhaan Yihowaadhaaf amanamaa taʼuu isaa argisiiseera; wanta Daawit isa gaafates raawwateera.
Akkuma Daawit kadhatee ture, gorsi Hushaayi inni ija jabeessa taʼe kenne gorsa Ahiitofel fashaleesseera.
Waaqa keenya isa qulqulluu, obboloota keenya hafuuraa fi namoota tajaajila irratti argannuuf jecha, uffata ergaa dubbannuu fi Yihowaadhaaf ulfina fidu uffanna.
Keessumaa sochiiwwan Kiristiyaanaa kan akka walgaʼii gumii fi hojii lallabaa irratti yommuu hirmaannu akkas goona.
Namoota Waaqayyoof bulleerra jedhaniif akka taʼutti uffachuu qabna.
Uffanni naannoo tokkotti fudhatama qabu naannoo kan biraatti fudhatama qabaachuu dhiisuu akka dandaʼu beekamaa dha.
Kanaaf, sabni Yihowaa addunyaa mara irra jiran namoota akka hin mufachiisneef jecha aadaa naannoo sanaa xiyyeeffannaa keessa ni galchu.
Walgaʼiiwwan guguddaa irratti yommuu argamnu, uffannaan keenya sirrii fi seera qabeessa taʼuu qaba malee akkaataa uffannaa addunyaa keessatti barame kan calaqqisiisuu taʼuu hin qabu.
Akkas yoo goone Dhugaa Baatota Yihowaa taʼuu keenya afaan guunnee dubbachuu dandeenya.
Akkasumas, carraa isaa yeroo arganutti qaanii tokko malee dhugaa baʼuu dandeenya.
Phaawulos waaʼee dhiirotaa fi dubartoota amantii qaban garaa garaa erga dubbatee booda, gama kanaan waaʼee qaama fakkeenya guddaa nuuf taʼu tokkoo, jechuunis waaʼee Yesuus Kiristoos ibse.
akkana jedha: Inni gammachuu isa dura jiruuf jedhee salphina isa irra gaʼe tuffatee muka dhiphinaa irratti hanga duʼaatti jabaatee dhaabateera; akkasumas mirga teessoo Waaqayyoo taaʼeera.
Dhuguma iyyuu, fakkeenya Yesuus isa qorumsawwan baayʼee ulfaatoo taʼan moʼuu dandaʼee irratti akka gaariitti yaaduu qabna.
Kiristiyaanonni amantii isaaniitiif jedhanii wareegaman kan akka Antiiphaas, akkuma Yesuus ejjennoo isaanii laaffisuu didaniiru.
Namoonni kun duʼaa kaʼanii samii irra jiraachuuf abdii qabu; duʼaa kaʼuun kun, duʼaa kaʼuu isa caaluu fi namoonni amantii qaban durii eeggachaa turan irra kan caalu dha.
Mootummichi bara  hundeeffamee yeroo muraasa booda, Kiristiyaanonni dibamoon amanamummaa isaanii eeganii duʼan hundi, samii irratti mootota taʼanii Yesuusii wajjin ilmaan namootaa bulchuuf, qaama hafuuraa uffatanii duʼaa kaʼaniiru.
Yesuus duʼuu isaa yeroo muraasa dura, waaʼee bulchaa addunyaa kanaa siʼa sadii barattoota isaa akeekkachiise.
Yesuus, Seexanni namoonni miira ariitii akka hin qabaannee fi raajiin Waaqayyo dubbate akka hin raawwatamne waan barbaaduuf sammuu namootaa dukkana keessa jiraachisuu akka barbaadu beeka.
Seexanni bulchiinsa amantii sobaa addunyaatti fayyadamee sammuu namootaa jaamsa.
Marii namootaa wajjin gootan irraa maal hubattan?
Diyaabiloos badiisa sirna kanaa isa dhufaa jiru ilaalchisee fi yeroo ammaatti Kiristoos Mootummaa Waaqayyoo irratti bulchaa kan jiru taʼuu isaa ilaalchisee, sammuu warra hin amannee jaamseera mitii ree?
Wanta addunyaa kana eeggatu namootatti himuuf yeroo yaallu, baayʼeen isaanii dantaa hin qaban.
Dantaa dhabuun ykn gorsi jalʼaan namootaa, dammaqxanii akka hin eegne akka isin godhu hin heyyaminaa.
Isin, dammaqxanii eeguun keessan barbaachisaa kan taʼe maaliif akka taʼe beektu.
Yihowaan waldaa obbolummaa addunyaa maraa waaqeffattoota nuuf yaadanii fi nu jajjabeessuu dandaʼan qabate nuu kenneera.
Namoonni jaarraa jalqabaatti turan hedduun jajjabina hafuuraa akkasii argatanii turan.
Yeroo harʼaattis haalli isaa akkasuma.
Maal gochuu dandeenya ree?
Aaronii fi Huur yommuu waraanni gaggeeffametti akkamitti harka Musee ol qabanii akka turan yaadii.
Nutis, karaa warra kaan deggeruu fi gargaaruu itti dandeenyu barbaaduu qabna.
Eenyufaa gargaaruu dandeenya?
Warra dullumaa wajjin qabsoo godhan, haalli fayyaa isaanii isaan daangesse, maatii isaanii irraa mormiin isaan irra gaʼu, warra kophummaan isaanitti dhagaʼamu ykn nama jaallatan duʼaan dhaban gargaaruu dandeenya.
Kana malees, dargaggoota gochawwan dogoggoraa irratti akka hirmaatan ykn sirna kana keessatti gama barumsaa, qarshii, hojii fi kan kana fakkaataniin wanta akka milkaaʼinaatti ilaalamu akka argatan dhibbaan isaan irra gaʼu jajjabeessuu dandeenya.
Galma Mootummaa keessatti, tajaajila irratti, yommuu nyaata waliin nyaattan ykn bilbilaan yommuu haasoftan, karaawwan namootaaf garaadhaa akka yaaddan itti argisiistan argachuuf carraaqaa.
Ximotewos yeroo kanatti waaʼee Mootummichaa lallabuu irratti muuxannoo qaba ture.
Taʼus, tajaajilli isaa buʼa qabeessa akka taʼuuf, barumsa barsiisuuf yeroo hunda xiyyeeffannaa kennuu qaba ture.
Namoonni, akkaataa inni yeroo baayʼee itti isaan haasofsiisaa tureef deebii gaarii kennuun isaanii qofti gaʼaa akka taʼe yaaduu hin qabu ture.
Wanta isaan barbaachisu irratti xiyyeeffachuuf jecha malawwan ittiin barsiisu jijijjiiruudhaan garaa isaanii tuquu isaa itti fufuu qaba ture.
Nutis, labsitoota Mootummichaa waan taaneef akkuma isaa gochuu qabna.
Yeroo baayʼee, manaa gara manaatti yommuu tajaajillu namoota manatti hin argannu.
Naannoowwan tokko tokkotti immoo, gamoowwan ykn mandaroota eegumsa cimaa qaban seenuu hin dandeenyu taʼa.
Naannoon kees kan akkana yoo taʼe, malawwan kan biraa misiraachicha lallabuuf dandeessisan maaliif hin yaaltu?
Bakka namoonni itti baayʼatanitti lallabuun misiraachicha babalʼisuudhaaf mala gaarii taʼe dha.
Dhugaa Baatonni hedduun hojii kana irratti hirmaachuudhaan buʼaa fi eebba hedduu argachaa jiru.
Buufata baaburaa fi buufata atoobisiitti, iddoo gabaa fi iddoo bashannanaatti, akkasumas bakka namoonni itti baayʼatan kaanitti namoota haasofsiisuuf yeroo ramadaniiru.
Warri tokko tokko warri isaanii matumaa isaan galateeffatanii hin beekan; kanaaf, isaanis ijoollee isaanii hin galateeffatan.
Hojjettoonni hedduun, namoonni isaan galateeffatan waan hin jirreef, bakka hojiitti namni isaan jajjabeessu tokko illee akka hin jirre dubbatu.
Yeroo baayʼee, jajjabinni wanta gaarii hojjechuu isaatiif nama tokko galateeffachuu dabalata.
Kana malees, warri kaan amala gaarii akka qaban isaanitti himuudhaan ykn wanta warra abdii kutatan jajjabeessu dubbachuudhaan isaan jajjabeessuu ni dandeenya.
Jechi Afaan Giriikii yeroo baayʼee jajjabeessuu jedhamee hiikamu, kallattiidhaan nama tokko cinaa dhaabachuu jechuu dha.
Obboloota keenyaa wajjin yommuu tajaajillu, wanta isaan jajjabeessu dubbachuuf carraa argachuun keenya hin oolu.
Yeroo mijataa yommuu argannu, warri kaan maaliif akka isaan jaallannuu fi akka isaan dinqisiifannu akka hubatan gochuuf ni carraaqnaa?
Gaaffii kana deebisuu keenya dura fakkeenya Dubbiin yeroo isaatti dubbatamu maal maal baʼeessa! jedhu irratti yaaduun keenya gaarii dha.
Yihowaa fi Yesuus, haalli keessa jirru carraaqqii fi gumaacha goonu nu jalaa daangessus deggersa hundi keenya fedhii Mootummichaa dursuuf goonuuf iddoo guddaa kennu.
Fakkeenyaaf, maanguddoonni keenya jaallatamoon tokko tokko yeroo hunda walgaʼii irratti argamuuf, yaada kennuu fi tajaajila irratti hirmaachuuf carraaqqii cimaa godhu.
Maarree isaan galateeffachuu fi isaan jajjabeessuu hin qabnuu?
Eeyyee, carraa warra kaan jajjabeessuuf argattanitti fayyadamaa.
Wanti akka galateeffannu nu taasisu yoo jiraate maaliif galateeffachuu irraa duubatti jenna?
Mee wanta Phaawulosii fi Barnaabaas yeroo gara Anxokiyaa ishii Phisdiyaa keessatti argamtu dhaqanitti taʼe haa ilaallu.
Geggeessitoonni mana sagadaa, Yaa obbolootaa, dubbii uummaticha jajjabeessu yoo qabaattan dubbadhaa isaaniin jedhanii turan.
Kanaaf Phaawulos haasaa gaarii kenne.
Dubbii nama jajjabeessu dubbachuu kan dandeenyu yoo taʼe, maaliif dubbachuu irraa duubatti jenna?
Warra kaan jajjabeessuu kan amaleeffannu yoo taʼe, isaanis deebisanii akka nu jajjabeessan hubachuun keenya hin oolu.
Itti gaafatamummaan kan nutti baayʼatu taʼus, hundi keenya qoʼannaa dhuunfaa fi waaqeffannaa maatiitiif yeroo ramaduu qabna.
Haa taʼu malee, galmi keenya fuula hedduu dubbisuu ykn gumii irratti hirmaachuuf qofa qophaaʼuu taʼuu hin qabu.
Dubbiin Waaqayyoo garaa keenya akka tuquu fi amantii keenya akka cimsu heyyamuu barbaanna.
Wanta warra kaan barbaachisu guutuuf jennee wanta karaa hafuuraa nu barbaachisu qoʼachuu fi irratti xiinxaluu dagachuu hin qabnu.
Tajaajilaaf, walgaʼiidhaaf ykn kutaa yommuu qophoofnu, wanta dubbisnu sana nuuf akka hojjetu yaadaa hin dubbisnu taʼa.
Fakkeenyaaf, namni nyaata hojjetu tokko nyaata dhiheessuu isaa dura kan dhandhamu taʼus, nyaatichuma dhandhamuudhaan qofa jiraachuu hin dandaʼu.
Fayyaa isaa eeggachuu yoo barbaade, ofii isaatiifis nyaata madaalamaa qopheeffachuu qaba.
Haaluma wal fakkaatuun, nutis nyaatawwan hafuuraa fedhii dhuunfaa keenya nuuf guutaniin of sooruuf carraaquu qabna.
Gad of deebisuun, qulqullina Yihowaa wajjin wal bira qabnee of ilaaluudhaan hamma keenya beekuu dabalata; kun immoo qajeelfama gaarii argachuu kan dandeenyu Isa irraa qofa akka taʼe hubachuuf nu gargaara.
Kana malees, gad of deebisuun miiraa fi ilaalcha warra kaanii kabajuu dabalata.
Kanaaf, ulaagaa Waaqayyoo isa ol aanaa wajjin wal simnee jiraachuu fi miira warra kaanii kabajuudhaan gad of deebisnee Waaqayyoo wajjin deddeebina.
Filannoon uffataa keenya namoonni waaqeffattoota Yihowaa taʼuu keenya ifatti akka beekan kan godhu taʼuu qaba.
Obboloonni keenyas taʼe namoonni kaan Waaqa keenya isa qajeelaa sirriitti akka bakka buunu hubachuu dandaʼuu qabu.
Inni ulaagaa ol aanaa qaba; nutis ulaagaa kana hojii irra oolchuuf gammachuudhaan carraaqna.
Obboloonni uffannaa fi amalli isaanii namoota garaa qajeelaa qaban gara ergaa Kitaaba Qulqulluu isa lubbu baraarsaa taʼetti harkise, akkasumas Yihowaadhaaf ulfinaa fi gammachuu fidan galateeffatamuu qabu.
Wanta taʼuu hin dandeenye eeguun, gaaʼela keessa rakkinni akka jiraatu gochuu dandaʼa.
Namni tokko gaaʼela keessatti gammachuu argachuuf hawwiin inni qabu milkaaʼuu yoo baate, gammachuu dhabuu, akka gowwoomfame itti dhagaʼamuu fi gaaʼelli isa jibbisiisuu illee ni dandaʼa.
Miiraan, akkasumas akkaataa guddinaatiin garaa gara taʼuun rakkina uumuu dandaʼa ykn immoo qarshii, soddaawwan, akkasumas ijoollee guddisuu ilaalchisee walitti buʼiinsi uumamuu dandaʼa.
Haa taʼu malee, hiriyoonni gaaʼelaa Kiristiyaanota taʼan hedduun, Waaqayyo akka isaan geggeessu waan heyyamaniif, waliin taʼanii rakkoowwan akkanaatiif furmaata kennuun isaanii nama gammachiisa.
Hiriyoonni gaaʼelaa Kiristiyaanota taʼan, rakkinni cimaan yoo isaan mudate jaarsolii gargaarsa gaafachuu qabu.
Obboloonni muuxannoo qaban kun, hiriyoonni gaaʼelaa gorsa Dubbii Waaqayyoo keessa jiru hojii irra akka oolchan isaan gargaaruu dandaʼu.
Akkasumas, rakkoowwan gaaʼela keessatti uumamaniif furmaata yeroo kenninutti hafuura Yihowaa argachuuf, dhugaawwan buʼuuraa Kitaaba Qulqulluu hojii irra oolchuu fi firiiwwan hafuuraa argisiisuuf akka nu gargaaru Yihowaa kadhachuu qabna.
Yeroon Yesuus tajaajila isaa raawwachuuf qabu daangeffamaa ture.
Taʼus, yeroo fudhatee fedhii namoonni misiraachichaaf argisiisan guddiseera.
Fakkeenyaaf, Yesuus bidiruu akka waltajjiitti fayyadamuudhaan namoota hedduu barsiiseera.
Yeroo kanatti Yesuus, Pheexiros dinqiidhaan qurxummii akka qabu erga godhee booda yaada caqasa guyyaa harʼaa irra jiru dubbate.
Dubbii fi gochi Yesuus buʼaa akkamii argamsiise?
Pheexirosii fi warri isaa wajjin turan wanta hunda dhiisanii Yesuus duukaa buʼan.
Niqodimoos inni miseensa Saanhedriin ture barumsa Yesuus jaallatee ture.
Caalaatti barachuu barbaadee kan ture taʼus, uummata gidduutti Yesuusii wajjin mariʼachuu sodaatee ture.
Yesuus, akkaataa yeroo isaatti itti fayyadamuun akka haala isaatti jijjiirama kan godhuu fi arjaa waan tureef, Niqodimoosiin uummata irraa adda baasee halkan isa haasofsiise.
Ilmi Waaqayyoo amantii namootaa guddisuuf yeroo ramadeera.
Gara fuulduraatti yeroo qorumsawwan akkamii iyyuu nu mudatanitti waan nu gargaaruuf, ammuma jaalala obbolootaaf qabnu guddifachuun keenya barbaachisaa dha.
Ammuma illee rakkinni guddaan jalqabuu isaa dura akka obbolootaatti wal jaallachuun keenya baayʼee barbaachisaa dha.
Obboloonni keenya hedduun kirkira lafaatiin, lolaadhaan, obomboleettiidhaan, sunaamiidhaan ykn balaawwan uumamaa kan biraatiin rakkinni guddaan isaan irra gaʼaa jira.
Obboloonni tokko tokko immoo sababa mormii fi ariʼatamaatiin kan kaʼe rakkachaa jiru.
Kana hunda irratti immoo sirna mancaʼaa kana keessa jiraachuu keenyaan kan kaʼe rakkinni dinagdee guyyaa guyyaadhaan nu mudata.
Rakkoowwan kun dabalaa ennaa deeman, jaalalli obboloota keenyaaf qabnu hammam cimaa akka taʼe argisiisuuf carraan argannus dabalaa deema.
‘Jaalalli namoota baayʼee qabbanaaʼaa kan adeemu yoo taʼe illee jaalalli obboloota keenyaaf qabnu kan itti fufu taʼuu isaa argisiisuu qabna.
Tajaajila irratti yeroo hirmaannu namoonni kaan amantii akka qabaatan gochuu qofa utuu hin taʼin, amantiin keenyas ni guddata.
Akkuma Kiristiyaanota durii, Yihowaa irratti amantii guutuu qabaachuu fi haala akkamii keessatti iyyuu ija jabinaan dubbachuu baranna.
Wanta Yihowaan jireenya keenya keessatti nuu godhee fi kadhannaa keenyaaf akkamitti deebii akka kenne yeroo yaadnu, amantiin keenya ni guddata.
Kun jireenya Kaalebii fi Iyaasuu irratti mulʼateera.
Biyyattii Abdachiifamte yeroo basaasanitti, Yihowaa irratti amantii qabaachuu isaanii argisiisaniiru.
Haa taʼu malee, sana booda Yihowaan jireenya isaanii keessatti yeroo hunda akka isaan geggeessu yommuu argan, amantiin isaanii caalaatti guddateera.
Iyaasuun Israaʼelootaan, Abdii Waaqayyo gooftaan keessan isiniif kenne hundumaa keessaa tokko illee hin hafne jechuudhaan amanannaadhaan dubbachuun isaa nama hin dinqisiisu.
Booddees itti dabaluudhaan, Amma egaa Waaqayyoon sodaadhaa, amanamummaa guutuudhaanis isaaf hojjedhaa! jedheera.
Nuyis gaarummaa Yihowaa dhandhamannee yoo ilaalle, amanannaa akkanaa qabaachuu dandeenya.
Caqasawwan Kitaaba Qulqulluu hedduun maqaan Waaqayyoo fi qulqulleeffamuun maqaa kanaa barbaachisaa taʼuu isaa argisiisu.
Yihowaan inni abbaa Kitaaba Qulqulluu taʼe, warri kitaaba kana barreessan maqaa isaa balʼinaan akka itti fayyadaman hafuura isaatiin isaan kakaaseera.
NW Maqaa barreeffamoota durii harkaan garagalfaman keessatti siʼa kumaatama argamu achi keessaa baasuun, abbaa kitaaba kanaa tuffachuu argisiisa.
Ragaan maqaan Waaqayyoo Kitaaba Qulqulluu keessa akka jiraatu gochuun barbaachisaa taʼuu isaa argisiisu xiqqaachaa utuu hin taʼin dabalaa deemeera.
Maqaan kun Hiika Addunyaa Haaraa bara  fooyyeffame keessatti al  kan argamu siʼa taʼu, kitaaba kana irratti maqaan kun isa hiika bara  maxxanfame caalaa iddoo  dabalameera.
Bakki maqaan kun itti dabalame shanan,  Saamuʼel      dha.
Sababiin inni guddaan maqaan kun iddoowwan kanatti deebiʼee akka galu itti godhame, Maraan Kitaabaa Galaana Soogiddaa inni barreeffama Maasoretootaa Afaan Ibrootaa waggaa  dura barreeffame, iddoowwan kanatti maqaa kana waan qabateefi dha.
Kana malees barreeffamoota durii harkaan garagalfaman irratti qorannaan dabalataa godhamuu isaatiin kan kaʼe bakka tokkotti, jechuunis Abboota Firdii  irratti maqaan kun deebiʼee akka galu godhameera.
Biyyoota hedduutti Kitaabni Qulqulluun miʼaa fi salphaatti kan hin argamne waan taʼeef, Kitaaba Qulqulluu tokko argachuun illee eebba guddaa dha.
Gabaasni Ruwaandaadhaa ergame tokko akkana jedha: Waggoota hedduudhaaf namoonni obbolootaa wajjin qoʼachaa turan hedduun Kitaaba Qulqulluu waan hin qabneef guddina gochuu hin dandeenye.
Kitaaba Qulqulluu waldaaleen amantii biyya sanaa qopheessan bitachuuf humna hin qaban.
Yeroo baayʼee hiika caqasoota tokko tokkoo sirriitti hubachuu dadhabuun isaaniis, guddina isaanii irratti dhiibbaa geessiseera.
Yommuu Hiikni Addunyaa Haaraa afaan isaaniitiin qophaaʼetti garuu haalli isaa ni jijjiirame.
Maatiin Ruwaandaa keessatti argamuu fi ijoollee umurii waggoota kurnanii keessatti argaman afur qabu tokko akkana jedheera: Kitaaba Qulqulluu kana waan nuu kennaniif Yihowaas taʼe hojjetaa amanamaa fi ogeessa garaadhaa ni galateeffanna.
Hiyyummaa guddaa keessa waan jirruuf qarshii miseensa maatii hundaaf Kitaaba Qulqulluu itti binnu hin qabnu.
Amma garuu hundi keenya Kitaaba Qulqulluu dhuunfaa keenyaa qabna.
Galateeffannaa Yihowaadhaaf qabnu argisiisuuf, maatiidhaan taanee guyyaa guyyaadhaan Kitaaba Qulqulluu dubbisna.
Yohannis ergamaan, michuu Waaqayyoo isa jalqabaa sana Sagalicha, akkasumas isa wanti Waaqayyo uume hundinuu biraa kaʼe jedhee ibseera.
Yihowaan yaada isaa fi miira isaa Ilma isaa isa angafaa kanaaf ibseera.
Phaawulos ergamaan, waaʼee afaan ergamoonni Waaqayyoo dubbatanii kan caqase siʼa taʼu, qooqni qaamonni samii ittiin walii galan kun qooqa namootaa irra ni caala.
Yihowaan waaʼee uumamawwan biliyoonaan lakkaaʼaman, warra yaaduu dandaʼanii fi lafa irras taʼe samii irratti argamanii akka gaariitti beeka.
Namoonni hangana hin jedhamne al takkaatti qooqa hedduudhaan isa kadhachuu dandaʼu.
Yihowaan kadhannaawwan kana dhagaʼuu qofa utuu hin taʼin, utuma kadhannaawwan kana dhagaʼaa jiruu ergamoota samii keessa jiraniif qajeelfama ni kenna, akkasumas yaada isaa isaaniif ni ibsa.
Kana gochuuf immoo yaadni isaa, qooqni isaa fi akkaataan inni itti yaada isaa ibsu kan namootaa irra guddaa kan caalu taʼuu qaba.
Yihowaan yommuu yaada isaa namootaaf ibsu, namoonni hubachuu akka dandaʼaniif karaa salphaa taʼeen yaada isaa akka ibsu beekamaa dha.
Waaqayyo Mootummaa Masiihichaa qopheessuun isaas namootaaf jaalala akka qabu argisiisa.
Yihowaan bulchiinsa kana Ilma isaa isa ilmaan namootaa jaallatuu fi bulchuuf gaʼumsa guddaa qabutti kenneera.
Warri  nama taʼanii waan dabarsaniif, Yesusii wajjin bulchuuf gara samii yeroo dhaqanittis jireenyi ilmaan namootaa maal akka fakkaatu beeku.
Mootummichi barumsa Yesus isa guddaa ture; bartoonni isaas waaʼee Mootummichaa fi eebba inni fiduu akka kadhatan barsiiseera.
Raajii Kitaaba Qulqulluu irraa hubachuun akka dandaʼamutti, Mootummaan Waaqayyoo inni samii yeroo Yesus bara  mootii taʼetti hundeeffame.
Yeroo sanaa kaasee, namoota Yesusii wajjin samii irratti bulchan keessaa warri hafan, akkasumas tuutni sonaan baayʼeen warri badiisa sirna kanaa irraa oolanii gara addunyaa haaraatti galan sassaabamaa jiru.
Warri Kiristiyaana taʼan ijoolleen isaanii yeroo cuuphaman arguu caalaa wanti isaan gammachiisu hin jiru jechuun ni dandaʼama.
Barniis isheen ijoolleen ishee arfan umuriin isaanii waggaa  utuu hin guutin cuuphaman akkana jetteetti: Yeroo miirri keenya garmalee itti tuqame ture.
Ijoolleen keenya Yihowaa tajaajiluu barbaaduun isaanii nu gammachiisee ture.
Itti dabaluudhaanis, Taʼus, ijoolleen keenya umurii waggoota kurnanii keessa waan jiraniif qorumsi baayʼeen akka isaan eeggatus beekna turre jetteetti.
Hayyuun guddina ijoollee irratti qorannaa godhan tokko akkana jedhaniiru: Dargaggummaan yeroo maraatuu ykn gowwaa itti taʼan miti.
Yeroo cimina miiraa itti qabaatan, hawaasaa wajjin walitti dhufeenya itti uumanii fi dandeettiin waa uumuu itti mulʼatu dha.
Ijoolleen keessan yeroo dargaggummaa isaaniitti walitti dhufeenya gaarii Yihowaa wajjin qaban guddifachuu, galmawwan tajaajilaa wajjin wal qabatan baafachuu fi hordofuu dandaʼu, akkasumas ofuma isaaniitiin kakaʼanii Yihowaadhaaf of murteessuu fi murtoo isaanii wajjin wal simanii jiraachuu dandaʼu.
Umuriin dargaggummaa akkuma Yesus ijoollummaa isaatti godhe karaa hafuuraa guddina gochuuf mijataa akka taʼe ni hubatu taʼa.
Daawit yaada kana kan barreesse yeroo Abiishaalom teessoo isaa fudhachuuf yaalettii fi inni immoo dhukkubsachaa waan tureef dhimma kanaaf furmaata kennuu hin dandeenye sana yaadatee taʼuu dandaʼa.
Daawit dhiifama Waaqayyoo kan argate taʼus, cubbuu Baati-Sheebaa wajjin hojjetee fi rakkina sababii kanaan itti dhufe hin irraanfanne.
Taʼus, mootichi Waaqayyo siree dhukkubaa isaa irratti akka ol isa qabu mirkanaaʼaa ture.
Daawit Waaqayyo dinqiidhaan akka isa fayyisu hin kadhanne.
Yaanni naannoo caqasichaa jiru Daawit, Yihowaan akkuma nama warra dhabaniif yaadu sana gargaare isas akka gargaaru kadhachuu isaa ture.
Kun immoo siree dhukkubaa isaa irratti ol qabamuu kan dabalatu dha.
Daawit cubbuun isaa waan isaaf dhiifameef, Waaqayyo akka isa jajjabeessuu fi akka isa deggeru, akkasumas dandeettiin qaamni isaa qabu fayyuuf akka isa gargaaru kadhachuu dandaʼa.
Nutis akkasuma gochuu dandeenya.
Yihowaan carraaqqii isa tajaajiluuf goonu hunda akka dinqisiifatu mirkanaaʼoo taʼuu dandeenya.
Dhiphina ykn shakkii nutti dhagaʼamu kam iyyuu ni hubata.
Rakkinni dinagdee yommuu nu dhiphisu, dhibeen fayyaa ykn miirri keenya tajaajila qulqulluu dhiheessinu yommuu nu jalaa daangessu gara laafina nutti argisiisa.
Yihowaan carraaqqii tajaajiltoonni isaa amanamoo taʼanii jiraachuuf godhaniif bakka guddaa akka kennu amanannaa guutuu qabaachuu dandeenya.
Wanta nu yaaddessuuf xiyyeeffannaa akka kennu amanamuudhaan, isa kadhata namaa dhagaʼutti dhihaachuu akka dandeenyus yaadadhaa.
Abbaan gara laafinaa fi Waaqni jajjabina hundaa tarii obboloota nuu wajjin isa waaqeffatanitti fayyadamee, deggersa miiraa fi hafuuraa nu barbaachisu utuu hin qusatin nuuf kenna.
Namoota kaanitti gara laafina yommuu argisiisnu Yihowaan ni gammada.
Nama gaarummaa akkasii argisiisu akka eebbisus waadaa galeera.
Yihowaan gatii guddaa kan isa gaafatu taʼu illee furicha qopheesseera.
Inni ilmaan namootaatiif bakka guddaa waan kennuuf, Ilmi isaa tokkichi nuuf jedhee akka duʼu gochuuf fedhii akka qabu argisiiseera.
Yesuus, Addaam isa abbaa keenya isa jalqabaa taʼe bakka buʼuudhaan abbaa keenya taʼeera jechuu dha.
Yesuus akkas gochuun isaa, jireenya akka argannu qofa utuu hin taʼin, dhuma irrattis gara maatii Waaqayyootti akka deebinuuf carraa nuuf baneera.
Eeyyee, Yihowaan aarsaa Yesuus irratti hundaaʼuudhaan, seera isaa utuu hin cabsin ilmaan namootaa gara maatii isaatti akka deebiʼan gochuu dandaʼeera.
Yeroo ilmaan namootaa amanamoo taʼan hundi mudaa kan hin qabne itti taʼan akka dhufu yaaduun nama hin gammachiisuu?
Maatiin Yihowaa kutaan inni samii fi kutaan inni lafaa guutummaatti tokko taʼa.
Kanaaf, hundi keenya guutummaatti ijoollee Waaqayyoo taana.
Dinqisiifannaan furichaaf qabnu, namoonni kaanis kennaa gatii guddaa qabu kana akka hubatan gargaaruuf wanta nuuf dandaʼaame hunda akka goonu nu kakaasuu qaba.
Yesuus yeroo lafa irra turetti qorumsa Diinni isaa inni guddaan isatti fide mormuuf mirga filannoo isaatti fayyadameera.
Galgala duʼa isaa dura turetti kadhannaa garaadhaa madde dhiheessuudhaan, fedha Waaqayyoo raawwachuuf akka kutate ammas mirkaneesseera.
Akkana jedhe: Yaa Abbaa, yoo fedhii kee taʼe xoofoo kana ana irraa fageessi.
Taʼus fedhiin koo utuu hin taʼin, fedhiin kee haa taʼu.
Fakkeenya Yesuus hordofuudhaan, karaa Yihowaadhaaf ulfina fiduu fi fedhii isaa raawwachuuf nu gargaaruun mirga filannoo keenyatti haa fayyadamnu! Kun waan dandaʼamu dhaa?
Eeyyee, nutis fakkaattii Waaqayyootiin waan uumamneef fakkeenya Yesuus hordofuu ni dandeenya.
Haa taʼu malee, bilisummaan keenya daangaa qaba.
Bilisummaan Yihowaa garuu daangaa hin qabu.
Dubbiin Waaqayyoo, bilisummaan keenya daangaa akka qabuu fi daangaa Yihowaan nuuf kaaʼe irra darbuu akka hin qabne ibsa.
Fakkeenyaaf, haadhotiin manaa abbootii manaa isaaniitiif, ijoolleen immoo warra isaaniitiif bitamuu qabu.
Karaa guddaa furicha akka dinqisiifannu itti argisiisnu keessaa tokko, amantii furicha irratti qabnu irratti hundoofnee Yihowaadhaaf of murteessuu fi cuuphamuu dha.
Cuuphamuun keenya kan Yihowaa taʼuu keenya argisiisa.
Wanti Yihowaan hojjetu hundi jaalala irratti kan hundaaʼe waan taʼeef, waaqeffattoonni isaa hundi hunda caalaa jaalala akka argisiisan barbaada.
Namoota jaallachuudhaan ilmaan Abbaa keenya isa samii irraa taʼuu akka barbaannu argisiisna.
Ajajawwan guguddaa kennaman lamaan keessaa inni jalqabaa Yihowaa jaallachuu siʼa taʼu, inni lammaffaan immoo namoota jaallachuu dha.
Jaalala namootaaf qabnu ajaja misiraachoo Mootummaa Waaqayyoo akka lallabnuuf nuu kenname raawwachuudhaan argisiisuu dandeenya.
Namoota akka jaallannu yommuu argisiisnu immoo, ulfina Waaqayyoo calaqqisiisna.
Ajaja namoota, keessumaa immoo obboloota keenya akka jaallannu nuuf kenname hojii irra yoo oolchine, jaalalli Waaqayyoof qabnu nu keessatti guutuu taʼa.
Masaraan Eegumsaa Adoolessa   Garbichi amanamaanii fi ogeessi garee xinnoo obboloota dibamoo Qaama Ol Aanaa taʼanii tajaajilan kan argisiisu taʼuu isaa ibseera.
Miseensoonni Qaama Ol Aanaa gareedhaan taʼanii murtoo guguddaa godhu.
Akkamitti?
Miseensoonni Qaama Ol Aanaa torban torbaniin walgaʼii kan godhatan taʼuun isaanii, dhimmawwan adda addaa irratti akka mariʼatanii fi tokkummaa akka qabaatan isaan gargaara.
Miseensi Qaama Ol Aanaa kam iyyuu isa kaan irra akka caalu waan isatti hin dhagaʼamneef, obboloonni walgaʼii sana irratti dura taaʼaa taʼanii tajaajilan waggaa waggaadhaan jijjiiramu.
Koreewwan jaʼan Qaama Ol Aanaa jalatti argamanis haaluma kanaan hojjetu.
Miseensonni qaama sanaa hundi akka geggeessitoota obboloota isaanii taʼanitti of hin ilaalan; kanaa mannaa akka miseensota maatii isaa garbicha amanamaa irraa nyaata hafuuraa argatuu fi qajeelfama inni kennuuf ajajamuutti of ilaalu.
Qaamni Ol Aanaan mulʼata Waaqayyo irraa dhufuun kan geggeeffamu ykn dogoggora kan hin raawwanne miti.
Kanaaf, dhimmawwan barumsa buʼuuraa wajjin wal qabatan irratti ykn qajeelfama jaarmiyichaaf kennu irratti dogoggoruu dandaʼa.
Yihowaan Isa Hundaa Olii ti; Uumaa wantoota hundumaa, akkasumas Qaama ogummaa fi humna hammana hin jedhamne qabu dha.
Iyoob kana hubatee ture.
Yihowaan waaʼee uumamawwan isaa Iyoobiin gaaffii erga gaafatee booda Iyoob, Ati waan hundumaa gochuu akka dandeessu nan beeka, akeeka kees karaatti kan hambisu hin jiru jedhee deebiseera.
Yihowaan wanta hojjechuu barbaadu hunda gargaarsa warra kaanii malee hojjechuu kan dandaʼu taʼus, jalqabumaa kaasee warri kaan kaayyoo isaa galmaan gaʼuu irratti isaa wajjin akka hojjetan jaalalaan kakaʼee isaan afeereera.
Waaqayyo jalqaba kan uume Ilma isaa isa tokkicha qaama hafuuraa taʼe dha.
Yihowaan, Ilmi isaa hojii qaamota hafuuraas taʼe wantoota kaan hunda uumuuf hojjetamu irratti akka hirmaatu isaaf heyyameera.
Kanaafuu, Yihowaan hojii uumamaa irratti akka hirmaatu gochuudhaan, akkasumas gaʼee guddaa Ilmi isaa qabu warra kaanitti himuudhaan Ilma isaatiif ulfina kenneera.
Phaawulos wantoota caalaatti barbaachisoo taʼan irratti xiyyeeffachuudhaan Waaqayyoon tajaajiluuf Sooriyaa, Asiyaa Ishee Xinnoo, Maqedooniyaa fi Yihudaa keessa deddeebiʼeera.
Phaawulos akkana jedheera: Wantoota na duuba jiran irraanfadhee, wantoota fuula koo dura jiranitti nan hiixadha; badhaasa argachuuf galma sana irra gaʼuuf carraaqaan jira.
Phaawulos gaaʼela kan hin qabne waan tureef, carraa kanatti fayyadamuudhaan yaadni isaa waan biraatti utuu hin harkifamin hojii gooftaatiif of kennuu dandaʼeera.
Tajaajiltoonni Waaqayyoo tokko tokko akkuma Phaawulos gaaʼela godhachuu dhiisuudhaan, itti gaafatamummaan maatii utuu itti hin baayʼatin hojii Mootummichaatiif of kennuu dandaʼaniiru.
Tajaajiltoonni Waaqayyoo gaaʼela qaban yeroo baayʼee itti gaafatamummaa maatii hedduu qabaatu.
Haa taʼu malee, warri qeenteenis taʼe warri gaaʼela qaban wanta baʼaa itti taʼu hundumaa of irraa fuudhuudhaan wantoota yaada isaanii hihhiran hirʼisanii Waaqayyoon tajaajiluu dandaʼu.
Kun immoo barsiifatawwan yeroo keenya guban dhiisuudhaan, galmawwan saʼaatii tajaajila Waaqayyoo irratti dabarsinu guddisuuf nu dandeessisan baafachuu kan gaafatu taʼuu dandaʼa.
Karaawwan Waaqayyoon akka jaallannu argisiisuu itti dandeenyu tokko tokko kam faʼi?
Karaan inni tokko, hojii Mootummichaa naannoo keenyattis taʼe addunyaa maratti raawwatamu deggeruuf qabeenya keenyatti fayyadamuu akka taʼe ifa dha.
Qabeenyi qabnu hammam iyyuu yoo taʼe kun karaa gaarii jaalala Yihowaadhaaf qabnu itti argisiisnu dha.
Haa taʼu malee, karaawwan kan biraan jaalala Yihowaadhaaf qabnu itti argisiisnu jiru.
Gorsa Yesus duuka buutonni isaa waaʼee nyaataa fi uffata isaanii akka hin yaaddofne, kanaa mannaa Mootummicha dursuu isaanii akka itti fufan isaan gorse yaadadhaa.
Yesus, Abbaan keenya Yihowaan wanta nu barbaachisu akka beeku dubbateera.
Jaalallii fi amantiin waan wal qabataniif, amantiin waadaa kana irratti qabnu hammam Yihowaa akka jaallannu argisiisa.
Nama amantii irratti hin qabne tokkoof jaalala dhugaa qabaachuu hin dandeenyu.
Yesus, Macaafni Qulqulluun Dubbii Waaqayyoo qajeelfama gaarii jireenyaaf taʼu qabate akka taʼe ni amana ture.
Fakkeenya Yesus hordofuudhaan guyyaa guyyaadhaan Macaafa Qulqulluu dubbisuu, qayyabachuu fi wanta baranne irratti xiinxaluu qabna.
Kana malees, mata dureewwan gaaffii sitti taʼaniif deebii argachuuf gadi fageenyaan qorannaa godhi.
Fakkeenyaaf, ragaawwan guyyoota dhumaa keessa akka jiraannu argisiisanii fi Caaffata Qulqullaaʼoo keessatti argaman gadi fageenyaan qayyabachuudhaan, dhumni sirna kanaa akka dhihaate amantii qabdu guddifachuu dandeessa.
Raajiiwwan raawwii isaanii argatan qorachuudhaan, abdiiwwan gara fuulduraatti raawwatamanii fi Macaafa Qulqulluu keessatti ibsaman irratti amantii qabdu jabeeffadhu.
Fakkeenyota Macaafni Qulqulluun akkamitti jireenya namootaa akka jijjiiru argisiisan qoruudhaan, amantii faayidaa guddaa Macaafni Qulqulluun qabu irratti qabdu guddifadhu.
Waadaawwan Yihowaan siif gale irratti xiinxaluudhaan fakkeenya Yesus hordofuu dandeessa.
Atis waadaawwan Waaqayyo gale, namoota hundaaf akka galametti qofa utuu hin taʼin, dhuunfaatti akka siif galametti yaadi.
Namoonni baayʼeen bashannanaaf jecha wantoota gadhee taʼan, halalummaa argisiisan ykn gocha hafuura xuraaʼummaa wajjin wal qabatan ni ilaalu ykn ni raawwatu.
Fakkeenyaaf, Intarneetiin, sagantaawwan televijiinii, fiilmiiwwan, asoosamawwan, akkasumas mata dureewwan barruu irratti baʼan, gochi gadheenii fi halalummaan wanta miidhaa hin qabne akka taʼe godhanii dhiheessu.
Gochawwan duraan akka waan fudhatama hin qabnetti ilaalamaa turan, biyyoota tokko tokkotti seeraan heyyamamaniiru.
Taʼus, kun taʼuun isaa gochawwan kun Waaqayyo biratti fudhatama akka qabaatan hin godhu.
Duuka buutonni Yesus jaarraa jalqabaatti turan bashannanawwan qulqulluu hin taane irraa fagaataniiru.
Sababii kanaan, akkasumas walumaa galatti amala Waaqayyoon gammachiisu argisiisuu isaaniitiin maqaan isaanii balleeffameera; ariʼatamnis isaan irra gaʼeera.
Phexros ergamaan, Isa isin Kiristiyaanonni amma isaanitti dabalamtanii lolaa jireenya ittisa hin qabneetiin fudhatamuu dhiiftan in dinqifatu, maqaa keessanis in balleessu jedhee barreessera.
Waaqayyo inni yeroo fi bara gooftummaa isaatiin dhaabe, dhumni waan hundumaa akka dhihaate hubachuudhaan dammaqnee akka jiraannu nu gorsuu isaatti baayʼee akka galateeffannu hin shakkisiisu.
Namoonni tokko tokko, wantoonni nuti gochuu filannu jijjiirama akka hin fidne itti dhagaʼama taʼa.
Taʼus, murtoowwan Yihowaa gammachiisan gochuudhaaf seerawwanii fi dhugaawwan buʼuuraa Dubbii isaa keessatti argaman qoruu fi hojii irra oolchuu qabna.
Fakkeenyaaf, Waaqayyo biratti fudhatama argachuudhaaf seera inni dhiiga ilaalchisee baase eeguu qabna.
Murtoo dhugaawwan buʼuuraa fi seerawwan Kitaaba Qulqulluu irratti hundaaʼe gochuuf kadhannaan nu gargaara.
Murtoowwan guguddaan, nageenya hafuuraa keenya irratti dhiibbaa qabaachuu dandaʼu.
Filannoon nuti goonu hundi walitti dhufeenya nuti Yihowaa wajjin qabnu irratti dhiibbaa gaarii ykn gadhee geessisuu dandaʼa.
Murtoo gaariin walitti dhufeenya nuti Waaqayyoo wajjin qabnu kan nuu cimsu siʼa taʼu, murtoo gadheen immoo walitti dhufeenya kana balleessa.
Hunda caalaa immoo, murtoon sirrii hin taane namoota kaan jeequudhaan ykn isaan gufachiisuudhaan, akkasumas tokkummaa gumii diiguudhaan nageenya hafuuraa isaanii kan miidhu taʼuu dandaʼa.
Dhuguma iyyuu, murtoon nuti goonu jijjiirama ni fida.
Obboloonni tokko tokko dubbisuuf, xiinxaluuf, akkasumas kadhachuuf bariidhaan kaʼu.
Tokko tokko immoo yeroo boqonnaa laaqanaa isaanitti kana godhu.
Tarii galgala ykn rafuu kee dura kana gochuu akka dandeessu sitti dhagaʼama taʼa.
Obboloonni tokko tokko ganamas, galgala rafuu isaanii duras Macaafa Qulqulluu dubbisuu jaallatu.
Macaafa Qulqulluu dubbisuuf yeroo kam iyyuu yoo filanne, halkanii fi guyyaa jechuunis yeroo hundumaa dubbisuu qabna.
Wantoota baayʼee barbaachisaa hin taane irratti xiyyeeffachuu dhiisnee guyyaa guyyaadhaan Dubbii Waaqayyoo irratti xiinxaluuf yeroo ramaduun barbaachisaa dha.
Macaafni Qulqulluun, Yihowaan namoota Dubbii isaa irratti xiinxalanii fi wanta baratan hojii irra oolchuuf carraaqan akka eebbisu dubbata.
Yesus, Dubbii Waaqayyoo dhagaʼanii kan raawwatan haa gammadan! jedheera.
Hunda caalaa immoo, dhimmoota hafuuraa irratti guyyaa guyyaadhaan xiinxaluun Yihowaa isa sammuu keenya dinqisiisaa godhee uumeef ulfina fida; innis amma gammachuu, gara fuulduraatti immoo addunyaa haaraa qajeelummaan keessa buufatu keessatti jireenya bara baraa nuuf kennuudhaan nu eebbisa.
Yesus, Jaalala yoo waliif qabaattan, kanaan namoonni hundinuu akka isin bartoota koo taatan in beeku waan jedheef, jaalalli dhugaa fi tokkummaan tajaajiltoonni Yihowaa amantii dhugaa akka qaban kan argisiisu dha.
Yohannis ergamaanis akkana jechuudhaan barreesseera: Namni waan qajeelaa hin hojjenne, obboleessa isaa hin jaallannes hundinuu, kan Waaqayyoo miti; ijoolleen Waaqayyoo fi ijoolleen Seexanaas kanaan in beekamu.
Ergichi isin jalqabaa jalqabdanii dhageessan, Wal jaallachuun nuuf taʼa isa jedhuu dha.
Jaalalli inni tokkummaa adda taʼe argamsiisu, Dhugaa Baatonni Yihowaa duuka buutota Kiristos warra dhugaa akka taʼan, akkasumas Waaqayyo kaayyoo misiraachoo Mootummichaa guutummaa lafaa irratti beeksisuuf qabu galmaan gaʼuuf kan itti fayyadamu akka taʼan argisiisa.
Phexros ergamaan Yesus akka hin ajjeefamne akka of eeggatu kan isa gorse miira gaariidhaan kakaʼee ture.
Haa taʼu malee, Yesus yaadni Phexros dhiheesse dogoggora taʼuu isaa beeka ture.
Yesus Phexrosii fi duuka buutota kaan gargaaruuf jecha, gorsa ifa taʼe kenneera, garaa ofiif laafuun rakkina akkamii akka qabu dubbateera, akkasumas fedhii ofii aarsaa gochuun eebba akkamii akka argamsiisu ibseera.
Phexros barumsa guddaa argateera.
Ijoolleen keessan umurii waggoota kurnanii keessa jiran gama kamiin gargaarsi akka isaan barbaachisu hubachuuf akka isin gargaaru Yihowaa kadhadhaa.
Fakkeenyaaf, ijoolleen keessan amantiin isaanii hirʼachaa akka jiru akkamitti beekuu dandeessu?
Tarii gammachuu dhabaa, obboloota komachaa ykn kophaa taʼuu barbaadaa jiru taʼa.
Jarjartanii haalli kun dhoksaatti cubbuu hojjechaa akka jiran kan argisiisu akka taʼe hin murteessinaa.
Karaa gara biraatiin immoo, mallattoowwan kana salphistanii hin ilaalinaa ykn adda of baasuu isaanii yeroo booda ni dhiisu jettanii hin yaadinaa.
Aadaa fi amantiin namootaa garaa garummaa guddaa waan qabuuf, yeroo sirrii itti dubbachuu qabnu filachuu irratti hubannaa qabaachuun nu barbaachisa.
Akkasumas, haalawwan kana tilmaama keessa galchuuf nu dirqisiisan hedduun jiru.
Fakkeenyaaf, namni tokko wanti inni yaada gaariidhaan kakaʼee dubbate illee nu mufachiisuu dandaʼa.
Taʼus gama keenyaan dhimma sana ilaalchisee deebii kennuun keenya barbaachisaa taʼuu fi dhiisuu isaa yeroo fudhannee irratti yaaduun keenya hubannaa akka qabnu argisiisa.
Dirqama deebii kennuun kan nu barbaachisu yoo taʼe, utuu aarree jirruu tarii immoo ariitiidhaan nama nu mufachiise sanatti dubbachuun keenya ogummaa miti.
Haaluma wal fakkaatuun, waaʼee dhugaa yeroo firoottan keenya Dhugaa Baatota hin taanetti dubbannu hubannaa qabaachuun keenya barbaachisaa dha.
Yihowaa akka beekan kan barbaannu taʼus, obsaa fi hubannaa qabaachuu qabna.
Dubbii sirrii taʼe yeroo sirrii taʼetti dubbachuun keenya garaa isaanii akka qopheessan gargaaruu dandaʼa.
Namoota jaallannuu wajjin yommuu hojjennu isaanitti dhihaanna, akkasumas eenyummaa isaanii fi amala isaanii hubanna.
Wanta hojjechuu barbaadan qofa utuu hin taʼin, wanta sana akkamitti hojjechuu akka barbaadanis ni hubanna.
Yesus tarii waggoota biliyoona hedduutti lakkaaʼamaniif Yihowaa wajjin kan hojjete siʼa taʼu, gidduu isaanittis hidhaan jaalalaa cimaa taʼee fi cituu hin dandeenye uumameera.
Yeroo hunda guutummaatti walii galanii hojjechuudhaan tokkummaa adda taʼe qabaachuu dandaʼaniiru.
Yesus, Yihowaan bartoota isaa akka eegu kadhannaadhaan gaafateera.
Maaliif?
Akkuma nuyi tokko taane, warri ati anaaf kennites tokko akka taʼaniif jechuudhaan kadhateera.
Ulaagaawwan Waaqayyoo eegnee yommuu jiraannuu fi hojii lallabaa irratti yommuu hirmaannu, amalawwan isaa warra gaggaarii taʼan hubachaa deemna.
Akkasumas isatti amanamuu fi qajeelfama isaa hordofuun sirrii kan taʼe maaliif akka taʼe hubanna.
Yommuu Waaqayyotti dhihaannu, innis nutti dhihaata.
Rakkinni wal fakkaatu waan nu mudatuuf, gammachuu wal fakkaatu waan argannuu fi galma wal fakkaatu waan qabnuuf obbolootaa fi obboleettota keenyattis ni dhihaanna.
Namoonni amantii isaaniitiin fakkeenya taʼanii fi hafuura qulqulluu argatan hedduun Kitaaba Qulqulluu keessatti ibsamaniiru; taʼus, namoonni kun abdii samii irra jiraachuu hin qaban.
Yohannis Cuuphaan namoota akkanaa keessaa tokko ture.
Yesus Yohannisiin baayʼee kan jaje taʼus, Yohannis Mootummaa samii keessatti gaʼee akka hin qabne dubbateera.
Daawitis hafuura qulqulluu argatee ture.
Daawit nama hubannaa hafuuraa guddaa qabu taʼuu isaa irra iyyuu, hafuuraan geggeeffamee kutaawwan Kitaaba Qulqulluu tokko tokko barreesseera.
Taʼus, guyyaa Phenxeqosteetti Phexros, Daawit gara waaqaatti akka ol hin baane dubbateera.
Hafuurri qulqulluun namoota kana irratti akka gaariitti kan hojjete taʼus, jireenya samiitiif akka filataman haala adda taʼeen dhugaa isaaniif hin baane.
Kana jechuun garuu, namoonni kun karaa taʼe tokkoon gaʼumsa hin qaban ykn hirʼina qabu jechuu miti.
Kanaa mannaa gabaabumatti, Yihowaan lafa jannata taatu keessa akka jiraataniif duʼaa isaan kaasa jechuu dha.
Maaliif?
Phaawulos qaama namaa akka fakkeenyaatti fayyadamuudhaan tokkummaa, mataa gumii Kiristiyaanaa kan taʼe Yesus Kiristos jalatti argamu irratti xiyyeeffateera.
Ergamaan kun waaʼee buusaawwan wanta barbaachisu hundumaa kennaniin tokkummaa qabaachuu dubbateera.
Dargaggootas taane maanguddoo, cimoos taane dadhaboo, tokkummaa fi guddina hafuuraa gumichaatiif gumaacha gochuu kan dandeenyu akkamitti?
Kana gochuu kan dandeenyu, namoota Yesus gumii keessatti qajeelfama akka kennaniif muudeef, jechuunis jaarsoliidhaaf bitamuu fi isaan kabajuu dhaani.
Kana gochuun yeroo hunda salphaa taʼuu dhiisuu dandaʼa.
Taʼus, Waaqayyo qajeelfama akka nuu kennu gaafachuudhaan kana gochuu ni dandeenya.
Hafuurri isaa, qophii gumii garaa guutuudhaan akka deggerru nu gargaaruu dandaʼa.
Kanaafuu, darbee darbee qajeelfama kennamu hordofuun yoo nutti toluu baate illee, gad of qabuudhaan irratti walii galuun keenya tokkummaa gumiitiif gumaacha akkamii akka godhu yaaduu qabna.
Kana malees, dhimmoota akkanaa irratti tokkummaa qabaachuun keenya jaalalli waliif qabnu akka guddatu gochuu dandaʼa.
Yihowaan kadhannaa keenya hundaaf battalumatti deebii kennuu dhiisuu kan dandaʼu maaliifi?
Walitti dhufeenya nuyi isaa wajjin qabnu walitti dhufeenya abbaa fi ijoollee gidduu jirutti fakkeessuu isaa yaadadhu.
Ijoolleen warri isaanii wanta gaafatan hunda akka isaanii kennan ykn yeruma sana akka isaaniif godhan eeguu hin dandaʼan.
Wanti ijoolleen gaafatan tokko tokko hawwii yeroo gabaabaa qofa taʼuu dandaʼa.
Gaaffii dhiheessan tokko tokkoof deebii argachuuf hamma yeroon inni sirriin gaʼutti eeguu qabu.
Gaaffiin isaanii tokko tokko immoo, ijoollee sana ykn namoota isaanitti dhihaatan kaan kan hin fayyadne taʼuu dandaʼa.
Kana malees, wanta ijoolleen gaafatan hunda isaaniif kennuun, walitti dhufeenyi warraa fi ijoollee gidduu jiru kan gooftaa fi hojjetaa akka taʼu, jechuunis ijoolleen gooftaa warra isaanii akka taʼan godha.
Haaluma wal fakkaatuun, Yihowaan faayidaa keenyaaf jecha kadhannaa keenyaaf deebii utuu hin kennin yeroon murtaaʼe akka darbu gochuu dandaʼa.
Inni Uumaa ogeessa, Gooftaa jaalala qabeessaa fi Abbaa keenya isa samii waan taʼeef akkas gochuudhaaf mirga guutuu qaba.
Gaaffii keenya hundaaf battalumatti deebii yoo kenne, walitti dhufeenya nuu fi isa gidduu jiru irra dhiibbaan gaʼuu dandaʼa.
Dargaggoonni tokko tokko garaa garummaa of murteessuu fi cuuphamuu gidduu jiru hin beekan.
Fakkeenyaaf, tokko tokko Yihowaadhaaf akka of murteessanii fi cuuphamuuf garuu qophaaʼoo akka hin taane dubbatu.
Kun taʼuu dandaʼaa?
Of murteessuu jechuun, bara baraaf isa tajaajiluu akka barbaadnu Yihowaatti himuu jechuu dha.
Namni tokko yeroo cuuphamu of murteessuu isaa namootatti argisiisa.
Kanaafuu, isa kadhannaadhaan dhuunfaatti Yihowaadhaaf of murteessite cuuphamuudhaan uummatatti argisiista jechuu dha.
Cuuphamuu kee dura, of murteessuu jechuun maal jechuu akka taʼe beekuu qabda.
Jireenya kee Yihowaadhaaf murteessuu jechuun, kan ofii akka hin taane isatti himuu jechuu dha.
Jireenya kee keessatti wanta kaan caalaa fedha isaa raawwachuudhaaf dursa akka kennitu Yihowaadhaaf waadaa galaa jirta.
Waadaa galle kamiif iyyuu bakka guddaa kennuu qabna; waadaa Yihowaadhaaf galleef immoo caalaatti bakka guddaa kennuu hin qabnuu ree?
Yommuu namni itti gaafatamummaa qabu tokko dogoggoraan nu hubatu amanamummaan Yihowaadhaaf qabnu qoramuu dandaʼa.
Yonaataan rakkinni akkanaa isa mudatee taʼuu dandaʼa.
Saaʼol Mootichi inni Waaqayyo dibe, ilmi isaa michuu Daawit taʼuu isaa kan beeku taʼus, sababiin inni isatti itti michoome isaaf hin galle ture.
Kanaafuu, Saaʼol aariidhaan finiinee namoota hedduu duratti Yonaataaniin qaanesse.
Taʼus, Yonaataan haaloo hin baane.
Amanamummaan inni Waaqayyoof ykn Daawit isa yeroo booda mootii Israaʼel taʼuuf qabus hin laafne.
Obboloonni gumii keessatti itti gaafatamummaa qaban namoota hunda haqaan qabuuf yaalii godhu.
Taʼus, namoonni nu gidduutti itti gaafatamummaa qaban cubbuu kan dhaalan waan taʼaniif, wanta nuyi goone dogoggoraan hubachuu dandaʼu.
Kanaafuu, yeroo namoonni dogoggoraan nu hubatan hundatti Yihowaadhaaf amanamoo taanee haa jiraannu.
Amalawwan gaarii qabnu akka nu jalaa hin badnetti, namoota gocha gadhee raawwatanii wajjin michooma uumuu irraa fagaachuu qabna.
Kun namoota Yihowaa hin waaqeffanne michoota godhachuu dhiisuu qofa utuu hin taʼin, namoota Yihowaa akka waaqeffatan utuu dubbatanii, taʼe jedhanii seerawwan isaa cabsanii wajjin michooma uumuu irraa fagaachuus kan dabalatu dha.
Namoonni Kiristiyaanota akka taʼan dubbatan akkasii cubbuu cimaa kan raawwatanii fi yaada garaa isaanii kan hin geddaranne yoo taʼe, michooma isaanii wajjin qabnu dhiisuu qabna.
Namoota seerawwan Waaqayyootiif hin ajajamnee wajjin hiriyummaa yoo qabaanne, isaan biratti fudhatama argachuuf jecha wanta isaan godhan gochuuf qoramuu dandeenya.
Fakkeenyaaf, namoota gocha halalummaa raawwatanii wajjin hiriyummaa yoo qabaanne, nutis gocha halalummaa raawwachuuf qoramuu dandeenya.
Haalli akkasii Kiristiyaanota tokko tokko kan mudate siʼa taʼu, isaan keessaa tokko tokko yaada garaa isaanii waan hin geddaranneef gumiidhaa baafamaniiru.
Yaada garaa isaanii yoo geddarachuu baatan, akka namoota Phexros waaʼee isaanii dubbatee taʼu.
Seexanni dibamoota lafa irra jiranii fi hoolota kan biraa wajjin waraana irra jira.
Kaayyoon Diiyaabilos, yeroo gabaabaa isa hafe keessatti hamma isaa dandaʼame tajaajiltoota Yihowaa hedduu liqimsuu dha.
Lola Seexanaa wajjin goonu irratti moʼuu ni dandeenyaa?
Eeyyee! Macaafni Qulqulluun, Seexanaan mormaa! Innis isin dhiisee in baqata jedha.
Namoonni hedduun yaadni Seexanni jira jedhu illee isaan kolfisiisa.
Isaaniif Seexannii fi hafuuronni hamoon qaamota asoosama, fiilmii sodaachisaa fi tapha viidiyoo keessa jiran qofa dha.
Namoonni akkasii, namni barate tokko hafuuronni hamoon jiru jedhee amanuu akka hin qabne isaanitti dhagaʼama.
Namoonni innii fi duuka buutonni isaa akka hin jirretti yaaduun isaanii Seexana ni yaaddessa jettanii yaadduu?
Isa hin yaaddessu! Yaada namoota jiraachuu isaa shakkanii jaamsuun Seexanaaf salphaa dha.
Yaadni qaamonni hafuuraa hin jiran jedhu karaawwan hedduu Seexanni namoota ittiin dogoggorsu keessaa tokko dha.
Saaʼol Yonaataan fedhii dhuunfaa isaa akka hordofu isa jajjabeessee ture.
Haa taʼu malee, Yonaataan Waaqayyoof amanamaa taʼuun isaa faayidaa ofii isaatiif mootii taʼuu barbaaduu mannaa michuu Daawit akka taʼu isa kakaaseera.
Yonaataan wareega Daawitiif gale hin geddarre’; nutis waadaa galle geddaruu hin qabnu.
Fakkeenyaaf, walii galtee daldala irratti goone tokko kabajuun yoo ulfaataa nutti taʼe, amanamummaan Waaqayyoof qabnuu fi kabajni Kitaaba Qulqulluudhaaf qabnu wanta dubbanne akka eegnu nu kakaasuu qaba.
Gaaʼelli keenya isa nuti yaadne caalaa yoo rakkisaa taʼe hoo?
Jaalalli Waaqayyoof qabnu hiriyaa gaaʼelaa keenyaaf amanamaa taʼuuf akka nu kakaasu beekamaa dha.
Kana malees, warra nu mufachiisan dabalatee saba isaatiif amanamoo taʼuudhaan amanamummaa Yihowaadhaaf qabnu haa argisiisnu.
Haala rakkisaa keessatti Yihowaadhaaf amanamoo yommuu taanu, garaa isaa ciibsina.
Yihowaadhaaf amanamoo taanee yoo jiraanne, yeroo booda inni namoota isa jaallataniif wanti hundi gaarii akka taʼu akkamitti akka godhu arguu dandeenya.
Michuun kee tokko konkolaataa siif kenne haa jennu.
Dookmantii konkolaatichaa hunda sii kennee, Konkolaataan kun kan kee ti siin jedhe.
Haa taʼu malee, michuun kee kun, Furtuun isaa garuu ana bira taaʼa.
Konkolaaticha kan oofus si utuu hin taʼin ana dha siin jedhe.
Waaʼee kennaa kanaa fi waaʼee nama sii kennee maaltu sitti dhagaʼama?
Mee amma Yihowaan nama isaaf of murteessee fi Ani siif of kenneera; ani kan kee ti isaan jedhe tokko irraa maal eeguu akka dandaʼu yaadi.
Namni sun tarii nama Dhugaa Baatuu hin taanee wajjin gaaʼelaaf wal qorachuudhaan jireenya bifa lamaa kan jiraatu yoo taʼe hoo?
Yookiin immoo hojii, tajaajila irratti ykn walgaʼiiwwan Kiristiyaanaa irratti guutummaatti akka hin hirmaanne godhu kan hojjetu yoo taʼe hoo?
Furtuu konkolaatichaa kennuu dhiisuu wajjin wal hin fakkaatuu?
Namni Yihowaadhaaf of murteessu akkana akka jedhutti ilaalama: Jireenyi koo kan kee ti malee kan koo miti.
Wanti ati barbaadduu fi wanti ani barbaadu yoo walitti buʼe illee, yeroo hundumaa wanta ati jettetu dursa.
Kun yaada Yesus, isa yaada caqasa guyyaa harʼa irra jiru calaqqisiisa.
Gara waggaa  dura Eliyaas raajichi Elsaaʼi inni dargaggeessa taʼe hojjetaa isaa akka taʼu isa afeeree ture.
Elsaaʼi afeerraa kana yeruma sana kan fudhate siʼa taʼu, hojiiwwan gad of deebisuu gaafatan hojjechuudhaan Eliyaas isa maanguddoo ture amanamummaadhaan tajaajileera.
Sana booda, Elsaaʼi gara waggaa jaʼaatiif erga leenjiʼee booda, hojii Eliyaas Israaʼel keessatti hojjetu xumuramuuf akka jedhu hubate.
Yeroo kanatti Eliyaas hidhanni isaa akka gaariitti leenjiʼe kun isa duukaa buʼuu isaa akka dhiisu kan isatti hime taʼus, Elsaaʼi hamma dandaʼametti barsiisaa isaa wajjin turuuf murteessee ture.
Obboleessa dargaggeessa yoo taate yeroo harʼaatti fakkeenya Elsaaʼi hordofuu kan dandeessu akkamitti?
Hojiiwwan gad of deebisuu gaafatan dabalatee, hojiiwwan hunda dafaatii fudhadhaa.
Barsiisaa keessan akka michuu keessaniitti ilaalaa; akkasumas, carraaqqii inni isin gargaaruuf godhu hammam akka dinqisiifattan akka beeku godhaa.
Hunda caalaa immoo, hojii isiniif kennamu kam iyyuu amanamummaadhaan raawwadhaa.
Kun baayʼee barbaachisaa kan taʼe maaliifi?
Yihowaan itti gaafatamummaan gumii dabalataa hadaraa akka isinitti kennamu kan barbaadu taʼuu isaa jaarsoliin mirkanaaʼoo kan taʼan, yoo isin amanamoo taʼuu keessan argisiistan qofa waan taʼeefi dha.
Yihowaan Waaqa keenya isa tokkichaa fi isa kophaa akka taʼu yoo barbaadne, guutummaatti isaaf buluu qabna.
Waaqeffannaan isaaf dhiheessinu waaqayyolii kan biraatiif hihhiramuus taʼe, yaadawwan ykn barsiifatawwan bifa waaqeffannaa qaban kan biraatiin faalamuu hin qabu.
Yihowaan waaqayyolii hedduu keessaa tokko akka taʼe ykn inni isaan keessaa isa ol aanaa fi humna qabeessa akka taʼe goonee yaaduu hin qabnu.
Yihowaa qofatu waaqeffatamuu qaba.
Yihowaadhaaf guutummaatti buluuf, iddoo Yihowaan qofti jireenya keenya keessatti argachuu qabu wanti kam iyyuu akka fudhatu ykn akka hirmaatu heyyamuu irraa of eeggachuu qabna.
Wantoonni kun maalfaa taʼuu dandaʼu?
Ajajawwan Kurnan keessatti, Yihowaan sabni isaa isa cinaatti waaqayyolii kan biraa qabaachuu akka hin qabnee fi bifa kamiin iyyuu waaqolii tolfamoo waaqeffachuu irratti hirmaachuu akka hin qabne ifa godheera.
Yeroo harʼaa waaqolii tolfamoo waaqeffachuun bifa garaa garaa qabaachuu kan dandaʼu siʼa taʼu, isaan keessaa tokko tokko hubachuun ulfaataa dha.
Haa taʼu malee, inni amma iyyuu Yihowaa tokko waan taʼeef ulaagaawwan isaa hin jijjiiramne.
Kitaabni Qulqulluun Abrahaam michuu Waaqayyoo akka taʼe dubbata.
Kitaaba Qulqulluu keessatti kallattiidhaan akkana kan jedhame nama amanamaa taʼe kana qofa dha.
Haa taʼu malee, namni michuu Yihowaa taʼe Abrahaam qofa akka taʼe goonee yaaduu qabnaa?
Kitaabni Qulqulluun tokkoon tokkoon keenya Waaqayyoo wajjin michummaa uumuu akka dandeenyu waan ibsuuf, akkana jennee yaaduu hin qabnu.
Dubbiin Waaqayyoo seenaa dhiirotaa fi dubartoota amanamoo Yihowaa sodaatan, isatti amananii fi isaa wajjin michummaa cimaa uuman hedduudhaan kan guutame dha.
Phaawulos ergamaan waaʼee dhugaa baatota akka duumessaa lafa uffisanii fi hundi isaanii michoota Waaqayyoo taʼanii barreesseera.
Dhugaa baatonni kun haala adda addaa kan qaban turan.
Michoota Waaqayyoo taʼuudhaan mirga dinqisiisaa argataniiru.
Egaa nutis fakkeenya amantii namoota kanaa hordofuu keenya itti haa fufnu.
Sabni Yihowaa guyyoota dhumaa kanatti, saba hundumaatti akka dhugaa baʼuuf misiraachoo Mootummichaa guutummaa lafaa irratti akka lallaban ajajamaniiru.
Eebbawwan nuti bulchiinsa Mootummichaa jalatti argannu kan argaman karaa gaarummaa Yihowaa isa karaa Kiristoos mulʼateen waan taʼeef, ergaan nuti lallabnu misiraachoo gaarummaa Waaqayyoo isa guddaa dha.
Akkuma Phaawulos hinaaffaadhaan tajaajila irratti hirmaachuudhaan gaarummaa Yihowaa isa guddaadhaaf galata qabnu argisiisaa jirraa?
Cubbamoota taanus gaarummaa Yihowaa isa guddaa irraa karaawwan hedduu faayidaa argachaa jirra.
Kanaafuu, Yihowaan jaalala isaa namootatti argisiisaa kan jiruu fi jaalala kana irraa faayidaa argachuu kan dandaʼan akkamitti akka taʼe namoota beeksisuuf hamma dandeenye carraaquu qabna.
Pheexiros dhiifama gochuu kan qabnu siʼa torba taʼuu fi dhiisuu isaa yommuu gaafate, Yesuus, Dhuguman siin jedha, siʼa  malee, siʼa torba qofa miti jedhee akka deebise yaadadhaa.
Yesuus yeroo hunda dhiifama gochuuf fedhii qabaachuu akka qabnu ibsuu isaa kana irraa ifatti hubanna; ilaalchi qabaachuu qabnu inni jalqabaa fi inni guddaan isa kana taʼuu qaba.
Hundi keenya dogoggora waan hojjennuuf, warra kaan mufachiisuu akka dandeenyu yaadachuu qabna.
Warra kaan akka mufachiisne yoo hubanne, Kitaabni Qulqulluun gara nama mufachiisne sanaa dhaqnee dhimma sanaaf furmaata kennuuf yaalii akka goonu qajeelfama nuuf kenna.
Namoonni kaan dogoggora keenya yommuu nuuf dhiisan ni dinqisiifanna; kanaafuu, nutis akkasuma gochuu qabna.
Namoota kaaniif dhiifama gochuu yoo amaleeffanne Yihowaanis dhiifama nuuf godha.
Eeyyee, dogoggora warra kaaniitiif dhiifama gochuu wajjin haala wal qabateen, Kiristiyaanni tokko fakkeenya Abbaa keenyaa isa yommuu dogoggora raawwannu gara laafinaan nu qabuu hordofuu qaba.
Miseensota gumii Kiristiyaanaa waan taaneef, afeerraa afeerru irratti milkaaʼina argachuu kan dandeenyu akkamitti?
‘Wal taʼuudhaan yoo walitti hidhamne qofa dha.
, NW Ergaa misiraachoo Mootummichaa hamma dandeenye namoota hedduudhaan gaʼuuf hojii lallabaa keenya karaa gurmaaʼina qabuun hojjechuu qabna.
Kanaafuu, qajeelfamni nuu kennama.
Qajeelfamni addunyaa maratti karaa gumiiwwanii nuu kennamu, tokkummaadhaan carraaqqii gochuuf nu qopheessa.
Walgaʼii tajaajila dirree erga godhannee booda, ergaa Mootummichaa ilmaan namootaatti himuu deemna.
Dubbiidhaan, akkasumas barreeffamoota Kitaaba Qulqulluu irratti hundaaʼanii fi miliyoonaan lakkaaʼamanitti fayyadamuudhaan ergicha babalʼisna.
Qajeelfama duulawwan lallabaa adda taʼan irratti hirmaachuu ilaalchisee kennamu hordofuuf ni carraaqxaa?
Taanaan, namoota miliyoonaan lakkaaʼamanii fi tokkummaadhaan ergamaa bantii waaqaa gidduu balaliʼaa jiru, isa irratti caqasamee wajjin labsaa jiranii wajjin hojjechaa jirta jechuu dha.
Abrahaam tajaajiltoota isaa warra isaa fi Yisihaaqii wajjin turan irraa adda baʼuu isaa dura, Isin harrichaa wajjin asuma turaa! Anii fi mucichi immoo achi garas dhaqnee in saganna; isa booddees gara keessanitti in deebina jedhe.
Abrahaam maal jechuu isaa ture?
Abrahaam Yisihaaq aarsaa akka godhamu utuu beekuu akka inni deebiʼu dubbachuudhaan tajaajiltoota isaa gowwoomsaa turee?
Lakki, hin turre.
Kitaabni Qulqulluun wanta Abrahaam yaadaa ture ilaalchisee hamma tokko hubannaa nuu kenna.
Abrahaam, Waaqayyo warra duʼan keessaa iyyuu nama Yisihaaqiin kaasuu akka dandaʼu, yaada irra kaaʼatee ture.
Eeyyee, Abrahaam duʼaa kaʼuutti ni amana ture.
Yihowaan, innii fi Saaraan dulluma isaanii keessa humna dhala godhachuuf qaban akka isaaniif haaresse beekeera.
Abrahaam wanti Yihowaadhaaf hin dandaʼamne tokko illee akka hin jirre hubateera.
Kanaafuu, guyyaa qorumsaa sanatti wanti fedhe iyyuu yoo taʼe, abdiin Yihowaan kenne hundi akka raawwatamuuf ilmi isaa inni jaallatamaan gara jireenyaatti akka isaaf deebifamu amantaa qaba ture.
Dhuguma iyyuu, Abrahaam warra amanan amantii qaban, NW hundaaf abbaa jedhamuun isaa nama hin dinqisiisu!—.
Kitaabni Qulqulluun dargaggoota dabalatee sabni Yihowaa tajaajila isaatiif jaalala isaaniitiin akka of dhiʼeessan dubbata.
Kanaafuu, namni cuuphamuuf yaadu murtoon kun fedhii dhuunfaa isaa taʼuu isaa mirkanaaʼaa taʼuu qaba.
Kun immoo of qoruun akka si barbaachisu argisiisa.
Maaliif?
Dargaggeessa taʼuu keetiin kan kaʼe haalli kee hamma tokko adda waan taʼeefi dha.
Fakkeenyaaf, dhugaa keessatti guddatte taʼa.
Hiriyoota kee fi obboloota kee dabalatee namoonni hedduun yeroo cuuphaman waggoota hedduudhaaf argaa turte taʼa.
Haala akkanaa keessa jirta taanaan of eeggannoo akkamii gochuu qabda?
Umurii taʼe tokko irra waan geesseef ykn warri kaan waan cuuphamaniif qofa cuuphamuu akka qabdu akka sitti hin dhagaʼamne of eeggadhu.
Cuuphaadhaaf ilaalcha akka Yihowaa qabaachuu kee akkamitti beekuu dandeessa?
Yeroo xinnoo fudhadhuutii cuuphamuun baayʼee barbaachisaa kan taʼe maaliif akka taʼe yaadi.
Waaqayyo, Saaʼol mootii akka taʼu kan dibe taʼus, booda Saaʼol ajajamuu waan dideef isa dhiiseera.
Waaqayyo yeruma sana Saaʼoliin teessoo isaa irraa waan hin buusneef, amalli isaa inni gadheen namoota isa jalatti bulanittis taʼe isatti dhihaatan hundatti qorumsa taʼeera.
Namoonni kun yeroo mootiin inni teessoo Waaqayyoo irra taaʼe kun daandii jalʼaa hordofetti Waaqayyoof amanamoo taʼuun akka isaanitti ulfaatu godhee ture.
Yonaataan Yihowaadhaaf amanamaa taʼuu isaa argisiiseera.
Namoota aangoo ol aanaa qabaniif hamma isaaniif malu bitamuudhaan Yihowaadhaaf amanamoo taʼuu keenya argisiisuu dandeenya.
Fakkeenyaaf, namni aangoo qabu tokko wanta isa irraa hin eegamne kan hojjetu taʼuu dandaʼa; taʼus, abbootii taayitaa biyya bulchuudhaaf aboo qabaniif hamma isaaniif malu bitamuun waan nu irra jiruuf aangoo isaanii kabajuu qabna.
Hundi keenya iyyuu namoota Yihowaan aangoo isaaniif kenne kabajuudhaan isaaf amanamoo taʼuu keenya argisiisuu dandeenya.
Akkamitti?
Jaarsoliin tokko tokko warra kaan leenjisuuf yeroo ramaduun ulfaataa isaanitti taʼuu dandaʼa.
Tarii akkas jedhanii yaadu taʼa: Leenjisuun barbaachisaa dha; haa taʼu malee akka dhimmoota gumii battalumatti raawwatamuu qaban kaanii ariifachiisaa miti.
Yeroon itti leenjisu yeroo kan biraatti yoon dabarse, gumiin homaa hin miidhamu.
Haa taʼu malee, dhimmoonni battalumatti xiyyeeffannaa jaarsi gumii kennuufii qabu hedduun kan jiran taʼus, leenjii kennamu yeroo biraatti dabarsuun karaa hafuuraa gumicha ni miidha.
Jaarsoliin dhimmoota dafanii raawwatamuu qaban hedduu hojjetu.
Haa taʼu malee, Jaarsoliin gumii leenjii barbaachisaa taʼe kana yeroo biraatti dabarsuu yoo itti fufan, oolee bulee gumichi obboloota gaʼumsa qabanii fi wanta hojjetamuu qabu raawwachuu dandaʼan ni dhaba.
Kanaaf, leenjiin wanta dursi hin kennamneef akka taʼetti yaaduu irraa of eeggachuu qabna.
Jaarsoliin fageessanii yaadanii fi obboloota muuxannoo hedduu hin qabne leenjisuudhaaf yeroo ramadan, hojii adeemsiftuu hubannaa qaban siʼa taʼan gumiidhaafis eebba taʼu.
Israaʼeloonni bara duriitti mana qulqullummaa Yerusaalem keessatti argamutti Yihowaa yommuu jajatan yaadi.
Adeemsa kanaaf ni qophaaʼu, karaa irratti wal gargaaru, akkasumas mana qulqullummaatti waliin waaqeffatu turan.
Kun hundi tokkummaa barbaada.
Nutis, yeroo gara addunyaa haaraatti adeemaa jirru kanatti, wal taʼuu fi tokkummaa qabaachuu qabna.
Mee eebbawwan akkamii nu eeggachaa akka jiran yaadaa! Tokkummaa dhabuu fi burjaajaʼuu sirna kana keessa jiru dhiisnee dhufneerra.
Raajiin Isaayaasii fi Miikiyaas dursanii dubbatan yommuu raawwatamu, jechuunis sabni Waaqayyoo tokkummaadhaan gara tulluu mana Waaqayyootti yommuu yaaʼan argaa jirra.
Dhuguma iyyuu, bara booddee kanatti akkaataan nuti itti waaqeffannu baayʼee ol kaʼeera.
Galmi Mootummaa haaraan erga ijaaramee booda, amalaa fi eenyummaa Waaqa keenya isa sabrii qabuu kan argisiisu akka taʼutti qulqullinaan eegamuu qaba.
Macaafni Qulqulluun qulqullina hafuuraa qulqullina qaamaa wajjin wal qabsiisa.
Kanaafuu, namoonni Yihowaa biratti fudhatama argachuu yoo barbaadan qulqullina isaanii eeggachuu qabu.
Seerawwan buʼuuraa kana hojii irra oolchuudhaan, haalli galma keenyaa kan nama gammachiisu taʼuu isaa amanannaa qabaannee namoota fedhii qaban gara walgaʼii keenyaatti afeeruuf yeroo hundumaa bilisummaan nutti dhagaʼamuu qaba.
Isaanis Waaqa qulqulluu fi yeroo dhihootti lafa gara jannata hin faalamneetti jijjiiru akka waaqeffannu hubatu.
Haalli naannoo keenyaa maal iyyuu yoo taʼe, Galmi Mootummaa keenya maqaan Yihowaa kan itti waamamuu fi iddoo waaqeffannaa qulqulluu waan taʼeef, akka gaariitti qabamuudhaan fakkeenya taʼuu qaba.
Qorumsi yeroo nu mudatu amanamummaa keenya eeguuf akka nu gargaaru yeroo hunda Waaqayyoon ni kadhannaa?
Akkaataan guddinaa keenya ykn amalli kanaan dura qabnu, amalawwan Yihowaan balaaleffatu akka jaallannu dhiibbaa nu irratti gochuu dandaʼa.
Yeroo akkasiittis taanaan, Yihowaan karaa fudhatama qabuun isa tajaajiluu keenya akka itti fufnu jijjiirama barbaachisaa gochuuf nu gargaaruu dandaʼa.
Daawit Mootichi kana hubatee ture.
Baat-Sheebaa wajjin ejja erga raawwatee booda, Garaa qullaaʼaa anaaf uumi, Hafuura dhaabataas ana keessatti haaressi! jechuudhaan Yihowaa kadhateera.
Cubbuun, foon keenya isa dadhabaa gar malee hawwachuu kan dandaʼu taʼus, Yihowaan isaaf ajajamuuf fedhii akka qabaannu gochuu ni dandaʼa.
Yaadni dogoggoraa nu keessatti yoo guddatee fi yaada keenya isa qulqulluu toʼachuu yoo barbaade illee, ajaja isaa akka fudhannuu fi ittiin jiraachuudhaan milkaaʼina akka argannu Yihowaan adeemsa keenya nuu qajeelchuu dandaʼa.
Yihowaan wanti miidhaa geessisu kam iyyuu akka nu hin toʼanne gochuu ni dandaʼa.
Ijoollee namicha jalqabaa Addaam waan taaneef, hundi keenya iyyuu cubbuu fi duʼa isa adaba cubbuu taʼe dhaalleerra.
Nu keessaa namni tokko illee, Furichi na hin barbaachisu jechuu hin dandaʼu.
Tajaajiltoonni Waaqayyoo warri amanamummaa guddaa argisiisan illee, kennaan furii isaan barbaachisa.
Tokkoon tokkoon keenya gatiin hammana hin jedhamne akka nuuf dhiifame hubachuu qabna.
Jaalallii fi gara laafinni Yihowaa maal akka goonu nu dirqisiisuu qaba?
Obboleessa ykn obboleettii keenya tokkotti haaloo qabanneerra yoo taʼe fakkeenya Yihowaa isa cubbuu namaaf dhiisuu hordofuu qabna.
Wanta Yihowaan gatii keenya hedduu nuuf dhiisuudhaan nuuf godhe kan dinqisiifannu yoo taʼe, warra kaaniif garaadhaa dhiifama gochuuf fedhii ni qabaanna.
Warra kaan yoo jaallannee fi yoo dhiifama isaaniif goone malee, jaalalaa fi dhiifama Waaqayyoo argachuu hin dandeenyu.
Dhiifama gochuun wanta darbe kan hin jijjiirre yoo taʼe illee, jireenya keenya gara fuulduraa irratti jijjiirama gaarii akka fidu hin shakkisiisu.
Yesus yaada armaan olii kan dubbate Phexrosii fi barattoonni kaan wanta gara fuulduraatti taʼu yaadaan akka ilaalaniifi dha.
Kun immoo, mootummaa lafa bulchuu fi ilmaan namootaa ajajamoo taʼaniif eebba fidu keessatti gahee qaban irratti xiinxaluu akka dandaʼan godheera.
Tajaajiltoonni Yihowaa durii kaasee lafa irra turan, abdii Yihowaan kenne irratti xiinxaluun isaanii isaan fayyadeera.
Beekumsi Abeel kaayyoo Yihowaa ilaalchisee qabu, yeroo gara fuulduraa gammachiisaa taʼe yaadaan ilaaluuf, akkasumas amantii fi abdii amansiisaa qabaachuuf isa gargaareera.
Abrahaam wanta amantii guddaa gaafatu raawwachuu kan dandaʼe, raajiin Waaqayyo sanyii abdachiifame ilaalchisee dubbate akkamitti akka raawwatamu yaadaan waan ilaaleefi.
Museen ija isaa gatii isaa isa booddee irra waan kaaʼateef, amantii qabaachuu fi jaalala Yihowaadhaaf qabu guddifachuu dandaʼeera.
Amantiin Waaqayyo irratti qabnuu fi jaalalli isaaf qabnu akka guddatu nu gargaara.
Kiristiyaanonni yeroo waraanaatti qofa utuu hin taʼin, yeroo hundumaa amanamoo taʼuu fi siyaasa irraa fagaachuu qabu.
Maaliif?
Sababni isaas namoonni Yihowaadhaaf of murteessan hundi, isa jaallachuuf, isaaf amanamuu fi isaaf ajajamuuf waadaa galaniiru.
Eessa iyyuu kan jiraannu yoo taʼe, akkasumas akkaataan guddinaa keenya, lammummaan keenyaa fi aadaan keenya maal iyyuu yoo taʼe ulaagaa qajeelinaa Waaqayyoo jalatti buluu barbaanna.
Amanamummaan nuti Yihowaa fi Mootummaa isaatiif qabnu walitti dhufeenya nuti qabnu kam iyyuu kan caalu dha.
Amanamummaan akkasii walitti buʼiinsaa fi wal dhabiinsa addunyaa keessa jiru kam irraa iyyuu fagaachuu kan gaafatu dha.
Namoonni amantii keenya hin hordofne biyya, sanyii ykn aadaa isaaniitiif, darbees garee ispoortii biyyoolessaa isaaniitiif amanamummaa adda taʼe argisiisu.
Amanamummaan akkasii, wal dorgommii fi wal morkiin akka jiraatu kan godhu taʼuu isaa irra iyyuu, yeroo tokko tokko immoo namoonni akka wal ajjeesan gochuu dandaʼa.
Yeroo kanatti dhimmoota addunyaa keessaa isa tokko deggeruunii fi walitti buʼiinsa keessa seenuun salphaa taʼuu dandaʼa.
Dubbiin Waaqayyoo murtoo cimaa yommuu goonutti ariifachuu akka hin qabne nu gorsa.
Wantoota murtoo goonuu wajjin wal qabatan irratti gadi fageenyaan kan yaannu yoo taʼe, yeroo baayʼee milkaaʼina argachuu dandeenya.
Mataan maatii tokko tarkaanfii tokko fudhachuu isaa dura, yeroo ramadee Kitaaba Qulqulluu fi barreeffamoota Kitaaba Qulqulluu irratti hundaaʼan irratti qoranna gochuu, akkasumas ilaalcha ykn yaada miseensota maatii isaa tilmaama keessa galchuu qaba.
Waaqayyo, Abrahaam wanta haati manaa isaa jettu akka dhagaʼu akka isa ajaje yaadadhaa.
Jaarsoliinis taanaan qorannaa gochuuf yeroo ramaduu qabu.
Tole kan jedhanii fi kan gad of qaban taanaan immoo, wanta murteessan ilaalchisee odeeffannoo haaraa amansiisaa taʼe yommuu argatan ulfinni isaanii akka hirʼatutti hin yaadan.
Yeroo barbaachisaa taʼu hundatti ilaalchaa fi murtoo isaanii irratti jijjiirama gochuu qabu; hundi keenya fakkeenya isaanii hordofuu qabna.
Kun immoo nagaa fi tokkummaa gumichaatiif gumaacha godha.
Yosiyaas wanta Waaqayyoon gammachiisu gochuu irratti hinaaffaa qaba ture.
Dargaggoonnis akkuma Yosiyaas ijoollummaa isaaniitti Yihowaa barbaaddachuu ni dandaʼu.
Minaasee Mootichi inni qalbii jijjiirrate waaʼee araara Yihowaa Yosiyaasiin barsiisee taʼuu dandaʼa.
Dargaggootaa, namoota amanamoo maatii keessanii fi gumii keessan keessa jiranitti siquudhaan wanta gaarii Yihowaan isaaniif godhe baradhaa.
Kitaaba Qulqulluu dubbisuun isaa garaa Yosiyaas tuqee akka turee fi hojiidhaaf akka isa kakaases yaadadhaa.
Dubbii Waaqayyoo dubbisuun keessan hojiidhaaf isin kakaasa; kun immoo gammachuu keessan isiniif dabala, akkasumas hariiroo isin Yihowaa wajjin qabdan isiniif cimsa; kana malees warri kaan Waaqayyoon akka barbaaddatan gargaaruuf isin kakaasa.
Akkasumas Kitaaba Qulqulluu dubbisuun keessan, tajaajila Waaqayyoo wajjin haala wal qabateen karaa itti fooyyaʼiinsa gochuu dandeessan isin hubachiisa.
Kana gochuuf immoo akkuma Yosiyaas carraaquu keessan itti fufaa.
Murtoo gochuu kan qabu numa siʼa taʼu, beekumsa Kitaaba Qulqulluu irratti hundoofnee murtoo ogummaa irratti hundaaʼee fi filannoo gaarii gochuu dandeenya.
Namni biraan murtoo akka nuuf godhuuf itti gaafatamummaa kennuufii hin qabnu.
Kanaa mannaa, wanta ija Waaqayyoo duratti sirrii taʼe barachuu fi hojii irra oolchuuf filachuu qabna.
Warri kaan filannoo akka nuuf godhan kan heyyamnu akkamitti taʼuu dandaʼa?
Dhiibbaan hiriyaa murtoo dogoggoraa akka goonu nu taasisuu dandaʼa.
Taʼus, namoonni kaan hammam iyyuu yoo dhiibbaa nu irratti godhan, qalbii keenya isa Kitaaba Qulqulluudhaan leenjiʼe hordofuu qabna.
Namoonni kaan murtoo akka nuuf godhan yoo heyyamne, isaanii wajjin deemuuf murteessaa jirra jechuu dha.
Akkas gochuu yoo filanne, rakkinni nu mudachuu dandaʼa.
Phaawulos ergamaan, warri kaan murtoo dhuunfaa akka nuuf godhan heyyamuun miidhaa akka qabu Kiristiyaanota Galaatiyaa akeekkachiisee ture.
Namoonni gumii keessa jiran tokko tokko ergamoota irraa isaan fageessuuf jecha warra kaaniif filannoo dhuunfaa gochuu barbaadanii turan.
Rakkinni tokko yeroo nu mudatu, dhugaawwan buʼuuraa Kitaaba Qulqulluu tilmaama keessa galchuu fi hojii irra oolchuu qabna.
Fakkeenyaaf, obboleettiin tokko misiraachicha lallabuu akka qabdu beekti.
Haa taʼu malee, guyyaa tokko tajaajila baʼuuf karoorfatte haa jennu; abbaan manaa ishii Dhugaa Baatuu Yihowaa hin taane garuu akka ishiin manaa hin baane barbaade.
Yeroo erga waliin dabarsanii akka turanii fi lama taʼanii waa utuu hojjetanii akka barbaadu itti hime.
Caqasoota Kitaaba Qulqulluu kan akka Waaqayyoof abboomamuu akka qabduu fi barattoota gochuu akka qabdu ibsan yaadatti taʼa.
Haa taʼu malee, haati manaa tokko abbaa manaa ishiitiif bitamuu fi tole kan jettu taʼuu akka qabdus yaadachuu qabdi.
Abbaan manaa ishii tajaajila baʼuu ishii mormaa jira moo guyyaadhuma sanaaf qofa tajaajila akka hin baane ishii gaafachaa jira?
Fedha Waaqayyoo yeroo raawwannutti ilaalcha madaalamaa qabaachuu fi qalbii qulqulluu qabaachuuf carraaquu qabna.
Yohaannis ergamaan namni wantoota addunyaa keessa jiran, jechuunis hawwii foonii, hawwii ijaa fi qabeenya ofii argisiifachuu jaallatu jaalalli Abbaa akka isa keessa hin jirre akeekkachiiseera.
Kana jechuun bashannana, michummaa, akkasumas akkaataa uffannaa fi akkaataa bareedinaa addunyaa kanaatiin garaan keenya akka hin moʼamne yeroo hunda qoruun keenya barbaachisaa dha.
Yookiin immoo jaalalli addunyaa wantoota guguddaa kan akka barumsa ol aanaa jiran hordofuuf carraaqqii gochuu dabalachuu dandaʼa.
Daangaa addunyaa haaraa isa abdachiifame irra dhaabbannee jirra.
Kanaafuu, jechoota Museen Keessa Deebii  irratti dubbatee fi ergaa guddaa dabarsan sammuutti qabachuun keenya baayʼee barbaachisaa dha! Waaqni keenya Yihowaan Yihowaa tokko akka taʼe akka gaariitti yoo hubannee fi cimsinee yoo itti amanne, karaa isa biratti fudhatama qabuun isa tajaajiluudhaan guutummaatti isaaf buluudhaaf wanta nuuf dandaʼame hunda goona.
Yaada garaa keenyaa leenjisuu kan dandeenyu akkamitti?
Kana gochuu kan dandeenyu, yeroo hunda kadhannaadhaan Macaafa Qulqulluu qayyabachuudhaan, wanta dubbisne irratti xiinxaluudhaan, wanta barannes hojii irra oolchuudhaani.
Kun odeeffannoo walitti qabachuu fi seerawwan barachuu caalaa wanta dabalatu akka qabu ifa dha.
Qayyabannaan Macaafa Qulqulluu keenya Yihowaa, eenyummaa isaa, amalawwan isaa, akkasumas wanta inni jaallatuu fi jibbu caalaatti akka beeknu kan nu gargaaru taʼuu qaba.
Waaʼee Yihowaa caalaatti barachaa yommuu deemnu, yaadni garaa keenyaa karaawwan Yihowaa wajjin kan wal simu taʼaa deema.
Kun immoo hamma dandeenye isa fakkaachuuf fedhii akka qabaannu gochuudhaan garaa keenya kakaasuu qaba.
Haa taʼu malee, Murtoo obboleessi tokko yaada garaa isaa irratti hundaaʼee godhu yoo hubachuu baanne, itti murteessuuf jarjaruu hin qabnu; yookiin yaada isaa akka jijjiiru gochuu akka qabnu nutti dhagaʼamuu hin qabu.
Yaadni garaa isaa amma iyyuu dadhabaa fi leenjii argachuun kan isa barbaachisu ykn dhimmawwan tokko tokkoo wajjin haala wal qabateen dafee kan hubamu taʼuu dandaʼa.
Yoshaafaax isa mootii Yihudaa turee wajjin haala wal qabateen wanta taʼe qalbeeffadhu.
Ahaab inni mootii Israaʼel taʼe waraanaaf yommuu kaʼu, Yoshaafaax isa gargaaruuf walii galuudhaan murtoo gadhee godhee ture.
Raajonni sobaa  taʼan Ahaab inni hamaa taʼe milkaaʼina akka argatu kan dubbatan taʼus, raajii Yihowaa isa dhugaa kan taʼe Miikiyaas garuu akka moʼamu raajii dubbatee ture.
Ahaab waraanicha irratti kan duʼe siʼa taʼu, Yoshaafaax immoo baqatee hamma xinnoodhaaf duʼa irraa ooleera.
Yerusaalemitti erga deebiʼee booda Ahaabiin deggeruu isaatiin ifatamee ture.
Taʼu iyyuu, ilma Haannaanii isa mulʼata arguu kan taʼe Yehuun, Yoshaafaaxiin Wanti gaariin si irraa argameera hiika bara  jedhee ture.
Yoshaafaax gocha gowwummaa kan raawwate taʼus, Yihowaan wanta gaarii inni godhe utuu hin argin hin hafne.
Seenaan Macaafa Qulqulluu kun, nuyis mudaa kan qabnu taanus garaa guutuudhaan isa gammachiisuu kan barbaadnu yoo taʼe Yihowaan hamma dhumaatti akka nu jaallatu nu yaadachiisa.
Namni tokko qoramatti of galchuus taʼe of galchuu dhiisuu ni dandaʼa.
Yesus Dubbii Waaqayyoo irraa caqasuudhaan qorumsa Diiyaabilos isaaf dhiheesse hundumaa of irraa ittiseera.
Karaa kanaan, ol aantummaa Waaqayyoo guutummaatti deggereera.
Seexanni garuu abdii hin kutanne.
Hanga yeroo mijaaʼaa gara biraa argatutti isa dhiisee deeme.
, NW Yesus carraaqqii Seexanni amanamummaa isaa jalaa balleessuuf godhe of irraa ittisuu isaa itti fufee ture.
Haa taʼu malee, Seexanni si dabalatee duuka buutota Yesus hunda kiyyootti galchuu barbaada.
Gaaffiin ol aantummaa Yihowaa ilaalchisee kaʼe amma iyyuu deebii waan barbaaduuf, Yihowaan Seexanni biyya lafaa kanatti fayyadamee akka nu qoru heyyameera.
Kana jechuun garuu, Waaqayyo qoramatti nu galcha jechuu miti.
Kanaa mannaa nutti amanama; nu gargaaruus ni barbaada.
Yihowaan mirga filachuuf qabnu waan nuu kabajuuf, qoramatti akka hin galle dhiibbaa nu irratti hin godhu.
Qoramatti akka hin galleef wantoota lama, jechuunis karaa hafuuraa dammaqoo taʼuu fi kadhannaatti jabaachuu qabna.
Kiristiyaanonni dhimmoota siyaasaa wajjin wal qabatan ilaalchisee murtoo sirrii gochuuf, sammuu fi yaada garaa isaanii leenjisuu qabu.
Fakkeenyaaf, Miiriyataa ishee Yugozlaaviyaa durii keessa jiraattu ilaali.
Naannoo isheen itti guddattetti namoonni Sarbiyaa ni jibbamu.
Yihowaan akka nama wal hin caalchisnee fi sanyiidhaan wal qooduu kan kakaasu Seexana akka taʼe erga barattee booda miira sabboonummaa of keessaa baasuuf carraaqqii gochuu jalqabde.
Haa taʼu malee, naannoo isheetti walitti buʼiinsi sanyii yeroo uumametti, jibbi kanaan dura qabdu guddachuu waan jalqabeef warra Sarbiyaatiif lallabuun itti ulfaatee ture.
Yeroo kanatti callistee taaʼuudhaan fedhiin dogoggoraa kun akka ishee keessaa baʼu abdachuu akka hin qabne hubatte.
Rakkina kana moʼuu akka dandeessuuf akka ishee gargaaru Yihowaa kadhatte.
Akkana jetteetti: Tajaajila irratti xiyyeeffachuun koo baayʼee na gargaareera.
Tajaajila irratti jaalala Yihowaa hordofuuf kanan yaalu siʼa taʼu, ilaalchi dogoggoraa ani qabu yeroo badu argeera.
TJechi afaan Giriikii carraaquu jedhamee hiikame, wanta salphaatti bira gaʼuu hin dandeenye qabuuf hiixachuu jechuu dha.
Phaawulos ergamaan jecha kanatti fayyadamuudhaan karaa hafuuraa guddina gochuun carraaqqii gochuu akka gaafatu ibseera.
Obboleessi tokko gara fuulduraatti gumii keessatti guddina akkamii irra akka gaʼu yaadaa jira haa jennu.
Yeroo ammaatti tajaajilaa gumii taʼuu baatus, amalawwan gaggaarii horachuun akka isa barbaachisu hubate.
Jalqaba, tajaajilaa gumii taʼuuf carraaqqii godha.
Yeroo booda immoo, ilaaltuu ol aanaa taʼee tajaajiluuf karaa hafuuraa gaʼeessa akka taʼu abdata.
Gama lamaaniin iyyuu, ulaagaalee gumii keessatti itti gaafatamummaa dabalataa argachuuf barbaachisan guutuuf ciminaan hojjechuu qaba.
Haaluma wal fakkaatuun, obboloonni qajeelchaa taʼanii ykn Betʼel galanii tajaajiluu barbaadan, akkasumas ijaarsa Galma Mootummaa irratti fedhiidhaan hirmaachuu barbaadan galma isaanii irra gaʼuuf hiixachuu qabu.
Eebbi guddaan karaa gaarummaa Yihowaa isa guddaa argannu kan biraan jajjabina dha.
Phaawulos, Kiristiyaanota Tasalonqee warra rakkinni hedduun isaan irra gaʼeef yaada caqasa guyyaa harʼaa irra jiru isaaniif barreesseera.
Gaarummaa isaa isa arjummaa irratti hundaaʼeen kan kaʼe, kunuunsa Yihowaa isa jaalala irratti hundaaʼe argachuun keenya baayʼee nama jajjabeessa! Cubbamoota waan taaneef, ofii keenyaan abdii hin qabnu turre.
Yihowaan garuu abdii dinqisiisaa taʼe nuuf kenneera.
Yesuus, Fedhiin Abbaa koo namni Ilma beekee isatti amanu hundi jireenya bara baraa akka qabaatuufi jechuudhaan duuka buutota isaatiif waadaa galeera.
Eeyyee, abdiin jireenya bara baraa kennaa dinqisiisaa gaarummaa Waaqayyoo isa guddaadhaan argisiifamu dha.
Phaawulos inni kana hubate, gaarummaan Waaqayyoo inni akaakuu namoota hundaatiif fayyina argamsiisu akka mulʼifame dubbateera.
Yeroo harʼaa, sabni Yihowaa hiriyaa gaaʼelaa ofii gowwoomsuu akka laayyootti hin ilaalan.
Dhiirri ykn dubartiin cuuphaman tokko hiriyaa gaaʼelaa isaanii hiikuudhaan nama kan biraa wajjin gaaʼela godhatan haa jennu.
Namoonni kun yaada hin geddaratan taanaan qulqullinni gumii akka eegamuuf gumiidhaa baafamu.
Inni ykn ishiin gara gumiitti deebiʼuu isaanii dura firii yaada geddarachuu isaanii argisiisu godhachuu qabu.
Namni kun gara gumiitti deebiʼuu isaa dura hammam turuu akka qabu murteeffamuu baatus, gowwoomsaan saba Waaqayyoo gidduutti darbee darbee uumamu akkanaa akka laayyootti hin ilaalamu.
Namni cubbuu hojjete tokko dhuguma akka yaada geddarate argisiisuuf tarii waggaa tokko ykn isaa ol itti fudhachuu dandaʼa.
Namoonni kun yoo gara gumiitti deebiʼan illee, barcuma murtii Waaqayyoo dura dhaabatanii deebii kennuun isaanii hin oolu.
Pheexiros ergamaan yeroo namoota Yihudoota hin taane halaalatti itti jibbe qaba ture; taʼus, suutuma suutaan ilaalcha isaa dogoggora taʼe kana garaa isaa keessaa balleessuu barateera.
Haaluma wal fakkaatuun, nutis wanti halaalatti akka nama jibbinu ykn sabboonummaa akka qabnu argisiisu xinnoon illee akka nu keessa jiru yoo hubanne, garaa keenya keessaa buqqisnee gatuuf carraaqqii cimaa gochuu qabna.
Hundi keenya iyyuu, fayyinni akka nuuf hin mallee fi lammummaan keenya maal iyyuu yoo taʼe cubbuu akka dhaalle yaadachuun nu barbaachisa taʼa.
Kanaaf, namoota kaan akka caallu maaliif nutti dhagaʼama ree?
Nutis ilaalcha akkuma Phaawulos isa obboloota isaa warra dibamoo taʼan isin kana booda keessummaa fi orma miti; kanaa mannaa miseensota maatii Waaqayyoo ti jechuudhaan gorsee qabaachuu qabna.
Namoota akkaataan guddinaa isaanii nu irraa adda taʼe halaalatti jibbuu irraa fagaachuuf carraaqqii cimaa gochuun keenya, namummaa haaraa akka uffannu nu gargaaruu dandaʼa.
Gaazexaan Afaan Dachii tokko walgaʼii gaggeessitoota waldootaa ilaalchisee akkana jedhee gabaaseera: Keessumaa yeroo hoʼaa, uffata seera qabeessa hin taane uffatanii arguun baramaa dha.
Walgaʼii guddaa Dhugaa Baatota Yihowaa irratti garuu haalli isaa kana irraa adda dha.
Eeyyee, Dhugaa Baatonni Yihowaa, maal naan jedhuu fi hubannaadhaan uffata ulfina qabeessa uffachuudhaan warra Waaqayyoof bulleerra jedhaniif akka taʼutti waan of miidhagsaniif yeroo baayʼee ni galateeffatamu.
Phaawulos kan dubbate waaʼee dubartootaa taʼus, ulaagaan kun dhiirota Kiristiyaanota taʼaniifis ni hojjeta.
Saba Yihowaa waan taaneef, ulaagaa uffataa sirrii taʼe qabaachuun keenya barbaachisaa dha; Waaqni inni waaqeffannus kanaaf iddoo guddaa kenna.
NW Wanti Kitaabni Qulqulluun uffannaa fi akkaataa itti of miidhagsinu ilaalchisee dubbatu, Yihowaa inni uumama cufa irratti Ol Aantummaa qabu waaqeffattoota isaa warra dhugaatiif ulaagaa uffannaa seera qabeessa taʼe akka baase argisiisa.
Kanaaf, uffannaa fi akkaataa itti of miidhagsinu kan filannu wanta Yihowaa isa Gooftaa Ol Aanaa taʼe gammachiisus tilmaama keessa galchuu qabna.
Amantiin Kiristiyaanonni qaban amala gatii guddaa qabu dha.
Akkasumas wanta namni hundi qabu miti.
Haa taʼu malee, Yihowaan waaqeffattoota isaa hundaaf amantii kenneera.
Namoonni amantii kana qaban hundi garaadhaa galateeffachuu qabu.
Yesuus Kiristoos, Abbaan isaa inni samii karaa Ilma Isaa namoota gara ofii isaatti akka harkisu dubbateera.
Namni tokko Yesuus irratti amantii qabaachuun isaa immoo cubbuu isaatiif dhiifama akka argatu godha.
Kunis Yihowaa wajjin bara baraaf walitti dhufeenya qabaachuuf abdii akka qabaannu nu godheera.
Eebba kana argachuuf wanti nuti goone hin jiru.
Cubbamoota waan taaneef, kan nuuf malu duʼa qofa ture.
Yihowaan garuu wanta gaarii hojjechuuf dandeettii akka qabnu keessa keenyatti argeera.
Gaarummaa isaa isa guddaadhaan kakaʼee misiraachicha akka fudhannu godheera.
Kanaafuu, jireenya bara baraa argachuuf, Yesuus Kiristoos irratti amantii qabnu hojiidhaan argisiisuu jalqabne.
Phaawulos xalayaawwan isaa irratti, gaarummaa Kiristiyaanota hidhata isaa taʼanii dubbateera.
Tokko tokkoo wajjin waggoota dheeraadhaaf waliin deemaa waan turaniif, dadhabina isaanii akka beeku hin shakkisiisu; taʼus waaʼee isaanii wanta gaarii dubbateera.
Fakkeenyaaf Phaawulos, Ximotewos Gooftaa tajaajiluudhaan ilma isaa jaallatamaa fi amanamaa Kiristiyaanota kaaniif garaadhaa yaadu akka taʼe dubbateera.
Phaawulos ergamaan gumii Qorontosiif inni michuu koo fi nama faayidaa keessaniif anaa wajjin hojjetu dha jechuudhaan Tiitoo galateeffateera.
Ximotewosii fi Tiitoon ilaalcha Phaawulos isaaniif qabu yommuu hubatan jajjabaatanii taʼuu qaba! Phaawulosii fi Barnaabaas iddoo itti rakkinni cimaan isaan irra gaʼee turetti deebiʼuudhaan lubbuu isaanii balaadhaaf saaxilanii turan.
Fakkeenyaaf, Lisxiraatti mormii cimaan isaan irra gaʼu iyyuu, barattoonni haaraan amanamummaa isaanii eeganii akka jiraatan jajjabeessuuf achitti deebiʼaniiru.
Efesoonitti immoo jeequmsi sun erga qabbanaaʼee booda, Phaawulos barattoota achi turan jajjabeesseera.
Yesus yommuu Abbaa isaa wajjin hojjechaa turetti, wanta hedduu waan raawwatee fi Yihowaan akka isa jaallatu waan beekeef ni gammada ture.
Nuti hoo?
Yesus kennuunis taʼe fudhachuun akka nama gammachiisu dubbateera.
Dhugaa fudhachuun nu gammachiiseera; dhugaa kana warra kaanitti himuunis nu gammachiisa.
Dhugaa Kitaaba Qulqulluu warra kaanitti yommuu himnu, namoonni karaa hafuuraa beelaʼan Waaqa keenya, akkasumas dhugaa gatii guddaa qabuu fi Dubbii isaa keessa jiru hubachuu fi dinqisiifachuu yommuu jalqaban gammachuudhaan akka guutaman ni argina.
Namoonni kun ilaalcha isaanii qofa utuu hin taʼin, akkaataa jireenyaa isaaniis yommuu jijjiiran arguun keenya garaa keenya ni tuqa.
Hojiin misiraachicha warra kaanitti himuuf godhamu baayʼee barbaachisaa taʼuu isaa ni hubanna.
Kunis warra Waaqayyotti araaramaniif karaa jireenya bara baraa itti argatan isaaniif bana.
Yesuus, Yihowaa, Dubbii Waaqayyoo fi namoota waan jaallatuuf yeroo barsiisu garaa namootaa tuqeera.
Jaalalli akkasii warris garaa ijoollee isaanii akka tuqan isaan gargaara.
Kanaaf, warri Kitaaba Qulqulluu fi barreeffamoota qoʼannaadhaaf gargaaran akka gaariitti qoʼachuu qabu.
Uumamaa fi mata dureewwan dhimma kana ilaalchisee barreeffamoota keenya irratti baʼaniif xiyyeeffannaa kennaa.
Kun beekumsi keessan akka guddatu, dinqisiifannaan Yihowaadhaaf qabdan akka dabaluu fi ijoollee keessan barsiisuuf caalaatti gaʼumsa akka qabaattan isin gargaara.
Garaan keessan dhugaa Kitaaba Qulqulluutiin yommuu guutamu, waaʼee isaa maatii keessanii wajjin mariʼachuu barbaaddu.
Walgaʼiidhaaf yommuu qophooftan ykn yommuu waaqeffannaa maatii gootan qofa utuu hin taʼin yeroo hunda akkas godhaa.
Mareen akkasii dirqamaan ykn sagantaadhaan taʼuu hin qabu; kanaa mannaa fedhiidhaan, akkasumas sochii guyyaa guyyaa keessatti yeruma waliin haasoftanitti taʼuu qaba.
Kitaabni Qulqulluun gosaa fi daangaa hiriyoonni gaaʼelaa jaalala itti walitti argisiisan ilaalchisee kallattiidhaan seera kennuu baatus, jaalalli argisiifamuu akka dandaʼu dubbata.
Hiriyoonni gaaʼelaa Kiristiyaanota taʼan gaarummaa walitti argisiisuu qabu.
Waaqayyoo fi namootaaf jaalala cimaa qabaachuun, eenyu illee ykn wanti akkamii iyyuu walitti dhufeenya gaaʼelaa irratti dhiibbaa akka hin geessisne godha.
Hiriyaan gaaʼelaa inni tokko poornoogiraafii ilaaluu amaleeffachuu isaatiin kan kaʼe, gaaʼelawwan tokko tokko rakkina keessa galaniiru.
Namni tokko poornoogiraafii ilaaluu irraas taʼe, nama hiriyaa gaaʼelaa isaa hin taanee wajjin saalqunnamtii raawwachuuf fedhii qabaachuu irraa fagaachuu qaba.
Nama hiriyaa gaaʼelaa keenya hin taane kolomsuun, jaalala waan hin taaneef irraa fagaachuu qabna.
Waaqayyo yaadaa fi gocha keenya akka beeku yaadachuun keenya, fedhii isa gammachiisuu fi qulqulluu taanee jiraachuuf qabnu nuuf cimsa.
Yihowaan dibamtoota filachuu kan jalqabe Yesus duʼee erga duʼaa kaʼee booda siʼa taʼu, miseensonni gumiiwwan Kiristiyaanaa jaarraa jalqabaatti turan hundi dibamtoota kan turan fakkaata.
Jaarraa jalqabaatii kaasee hanga yeroo guyyoonni dhumaa itti jalqabanitti, namoota duuka buutota Kiristos akka taʼan dubbachaa turan keessaa hedduun isaanii Kiristiyaanota sobaa turan; Yesus namoota kana inkirdaadatti fakkeesseera.
Taʼus, Yihowaan yeroo sana keessa namoota amanamoo tokko tokko dibuu isaa itti fufee kan ture siʼa taʼu, isaanis akka qamadii Yesus ibse sanaa taʼuu isaanii argisiisaniiru.
Guyyoota dhumaattis, Yihowaan warra kutaa  taʼan filachuu isaa itti fufeera.
Erga inni warra mirga kana argatan filachuuf hanga dhuma guyyoota dhumaa kanatti turuuf murteessee, nuti ogummaa isaa irratti gaaffii kaasuuf mirga maalii qabna ree?
Akka hojjettoota wanta gooftaan isaanii hojjettoota kaan warra saʼaatii  dhufaniif godhetti gunguman sanaa akka hin taane of eeggachuu qabna.
Waaqayyo yeroo ammaatti wanta akkanaa akka nu hin gaafanne beekamaa dha.
Haa taʼu malee, ajajawwan isaa yommuu ulfaataa nutti taʼan ykn sababii ajajawwan kun itti kennaman yommuu hubachuu hin dandeenyetti illee isaaf akka ajajamnu nu gaafata.
Wanti Waaqayyo akka ati gootu barbaaduu fi raawwachuun sitti ulfaatu maali dha?
Namoota tokko tokkoof hojiin lallabaa ulfaataa itti taʼuu dandaʼa.
Namoonni kun tarii ija laafessa taʼuun isaanii, namoota hin beeknetti dhihaatanii misiraachicha itti himuun akka isaanitti ulfaatu gochuu dandaʼa.
Warri kaan immoo, tarii mana barumsaatti ykn bakka hojiitti warra kaan irraa adda taʼanii mulʼachuun isaanitti ulfaachuu dandaʼa.
Atis, wanta humna keetii ol fakkaatu tokko raawwachuuf akkuma Abrahaam, akka waan tulluu Moriyaatti argamu tokkotti ol baʼuuf tirachaa jirtuutti sitti dhagaʼamee beekaa?
Taanaan, Abrahaamii fi amantii isaa irraa jajjabina argachuu dandeessa! Fakkeenya dhiirotaa fi dubartoota amanamoo taʼanii irratti xiinxaluun keenya, fakkeenya isaanii akka hordofnuu fi akka Michuu keenyaatti Yihowaatti akka dhihaannu nu kakaasuu dandaʼa.
Saaʼol Daawitiin ajjeesuuf kutatee waan tureef, Yonaataan eenyuuf amanamaa taʼuu akka qabu murteessuun isa rakkisee ture.
Yonaataan Daawitii wajjin kakuu kan gale taʼus, abbaa isaatiifis ni bitama ture.
Haa taʼu malee, Yonaataan Waaqayyo Saaʼolii wajjin utuu hin taʼin, Daawitii wajjin akka jiru beekee ture.
Kanaafuu, Yonaataan Saaʼol caalaa Daawitiif amanamaa taʼeera.
Akka dhokatu Daawitiin akeekkachiiseera, akkasumas waaʼee Daawit waan gaarii Saaʼolitti dubbateera.
Yoo of eeggachuu baanne, amanamummaan saba, mana barumsaa ykn garee ispoortii tokkoof qabnu yeroo booda amanamummaa Waaqayyoof qabnu hudhuu dandaʼa.
Fakkeenyaaf, Heenariin cheezii taphachuu jaallata ture.
Manni barumsaa isaa tapha kanaan shaampiyoonaa waan tureef, Heenariin wanta dandaʼu hunda gochuu barbaade.
Haa taʼu malee, akkana jechuudhaan dhugaa isaa dubbateera: Suutuma suuta amanamummaan ani mana barumsichaatiif qabu, amanamummaa ani Waaqayyoof qabu irra kan caalu taʼaa deeme.
Taphni cheezii ani dhuma torbanii irratti taphadhu yeroon tajaajila Mootummichaatiif oolchu na jalaa fudhachaa deeme.
Kanaafuu, garee tapha cheezii sana keessaa baʼuufan murteesse.
Obboloonni dhiiraa gumii keessatti tajaajiluu barachaa jiran dhimma tokko seera buʼuuraa Macaafa Qulqulluu wajjin wal bira qabanii yaaduu qabu.
Fakkeenyaaf, jaarsi tokko naannoo balbala Galma Mootummaa akka qulqulleessuu fi irra deemuuf mijataa akka godhu obboleessa tokko gaafate haa jennu.
xiyyeeffanna keessa galchuudhaan, hojiin obboleessi Galma Mootummaa keessatti hojjetu, barsiisichi waaʼee Waaqayyo fayyisaa keenyaa dubbatu kun, waan hundumaatti akka namatti tolee mulʼatu kan godhu akkamitti akka taʼe ibsuufii ni dandaʼa.
Akkasumas, barataan sun waaʼee maanguddoota gumii keessa jiranii fi hojii isaaf kenname raawwachuun isaa kan isaan fayyadu akkamitti akka taʼe akka yaadu isa jajjabeessuu dandaʼa.
Barataa kana yeroo leenjistanitti isaa wajjin marii akkasii gochuun keessan, seerawwan irratti utuu hin taʼin namoota irratti caalaatti akka xiyyeeffatu isa godha.
Obboloonnii fi obboleettonni gumii keessa jiran hojii inni hojjete irraa yeroo fayyadaman yommuu argu gammachuu guddaatu isatti dhagaʼama.
Kana malees, jaarsi gumii kun barataan kun yaada isaaf kenname hojii irra oolchuuf carraaqqii inni godhuuf isa galateeffachuu qaba.
Faayidaan galateeffachuun barataa tokkoof qabu, faayidaa bishaan biqiltuudhaaf argamsiisuu wajjin wal fakkaata; guddina akka argisiisu isa gargaara.
Yihowaan gaarummaa isaa isa guddaadhaan kakaʼee hunda keenyaaf kennaa, ogummaa ykn dandeettii gara garaa kenneera.
Kan gad of deebisnu yoo taane, kennaawwan kanatti karaa Yihowaan barbaaduun itti fayyadamna.
Yihowaan kennaawwan kana karaa isaaf ulfina fiduun, akkasumas warra kaan ittiin gargaaruuf akka itti fayyadamnu barbaada.
Haa taʼu malee, iddoon qophii Waaqayyoo keessatti qabnu dhaabbataa miti.
Yeroo booda jijjiiramuu dandaʼa.
Mee fakkeenya Yesuus haa ilaallu.
Jalqaba irratti, isa qofatu Yihowaa wajjin ture.
Achiis uumamawwan hafuuraa kaan, hawaan, dhuma irratti immoo ilmaan namootaa yommuu uumamanitti gumaacha godheera.
Yeroo boodas, Yesuus gara lafaatti ergame; nama taʼee dhalate, boodas nama guddaa taʼe.
Yesuus aarsaa taʼee erga duʼee booda, bara  Mootii Mootummaa Waaqayyoo taʼuuf, qaama hafuuraa taʼee samii irra jiraachuu jalqabe.
Yesuus waggaa kuma tokkoof erga bulchee booda, Waaqayyo hundumaatiif waan hunda akka taʼuuf Mootummaa isaa Yihowaatti deebisee kenna.
Kiristiyaanonni dhugaan hundi abdii dinqisiisaa taʼe qabu! Dibamtootas taane hoolota kan biraa, hundi keenya iyyuu kaayyoon Waaqayyoo inni jalqabaa yommuu raawwatamuu fi maqaan Yihowaa yommuu qulqullaaʼuu arguuf abdiidhaan eegganna.
Abdiin nuti eeggannu kun wantoota namoonni eeggatan hunda kan caalu dha.
Akkasumas, kutaa samiiwwan haaraas taane kutaa lafa haaraa, waadaa jireenya bara baraatiif nuuf galame hawwiidhaan eegganna.
Hamma yeroo sanaatti immoo, sabni Waaqayyoo karaa hafuuraa badhaadhuu isaanii akka itti fufan ni abdanna.
Namoonni kaanis wanta abdatan kan qaban taʼus, raawwii kan argatu taʼuu isaa mirkanaaʼoo miti taʼa.
Fakkeenyaaf, namoonni qumaara taphatanii fi miliyoonaan lakkaaʼaman lootarii akka moʼan abdatu taʼa; garuu matumaa mirkanaaʼoo taʼuu hin dandaʼan.
Amantii dhugaa qabaachuun garuu, abdii keenya mirkanaaʼaa taanee eeggachuu jechuu dha.
Daawit, Solomoon hojii guddaa Waaqayyoof mana qulqullummaa ijaaruu kana toʼachuuf gaʼumsa hin qabu jedhee yaaduu dandaʼa ture.
Manni qulqullummaa sun baayʼee guddaa siʼa taʼu, Solomoon immoo yeroo sanatti mucaa wallaalaa ture.
Taʼus, Daawit Yihowaan hojii isaaf kenname geggeessuuf gaʼumsa akka qabaatu Solomooniin gargaaruu akka dandaʼu beeka ture.
Kanaaf, Daawit miʼa hojichaaf barbaachisu hedduu qopheessuudhaan, hojii kana deggeruuf wanta gochuu dandaʼu irratti xiyyeeffateera.
Yeroo harʼaas, obboloonni maanguddoon itti gaafatamummaa isaanii obboloota umuriidhaan isaanii gadi taʼanitti kennuun yommuu isaan barbaachisutti gadduu hin qaban.
Kanaa mannaa, dargaggoonni itti gaafatamummaa akka fudhatan leenjisuun hojichi caalaatti buʼaa akka argamsiisu godha.
Obboloonni itti gaafatamummaa qaban, dargaggoonni isaan leenjisan hojii isaaniif kenname guutummaatti akka hojjetan yommuu argan baayʼee gammadu.
Ati hoo?
Maaliif?
Sababiiwwan Yihowaa itti galateeffannu hedduu qabna! Jireenya kan nuuf kenne isa dha; kan sochoonus taʼe kan jiraannu isaani.
Kitaaba Qulqulluu isa kennaa guddaa taʼe nuuf kenneera.
Nutis, akkuma Kiristiyaanota Tasalonqee dubbii Waaqayyoo fudhatanii, galateeffannaadhaan Kitaaba Qulqulluu akka ergaa Waaqayyootti fudhachuu qabna.
Dubbiin Waaqayyoo waan nu harka jiruuf Yihowaatti dhihaachuu dandeenyeerra; innis nutti dhihaateera.
Abbaan keenya inni samii mirga guddaa kutaa jaarmiyaa isaa taʼuu nuuf kenneera.
Eebbawwan Yihowaa irraa arganne akkasii guddaa dinqisiifanna! Akkuma faarfaticha, Waaqayyo gaarii waan taʼeef, isaaf galata galchaa! Gaarummaan isaa bara baraan in jiraata! jedhee faarfatee nutti dhagaʼama.
Faarfannaa  irratti yaanni gaarummaan isaa bara baraan in jiraata! jedhu siʼa  argama.
Qaamni ol aanaan sun gumii jaarraa jalqabaatti ture irratti aangoo kan qabu taʼus, Geggeessaan isaanii Yesuus akka taʼe beeku turan.
Wanta hundumaan gara isaatti, jechuunis gara Kiristoos isa mataa taʼeetti jaalalaan haa guddannu jechuudhaan Phaawulos barreesseera.
Maqaa ergamoota beekamoo taʼaniin waamamuu mannaa, barattoonnis qajeelfama Waaqayyootiin Kiristiyaanota jedhaman.
Dhuguma iyyuu, Phaawulos aadaa sana cimsanii hordofuun ykn gochawwan Kitaaba Qulqulluu irratti hundaaʼanii fi ergamoonnis taʼan namoonni geggeessitoota taʼan kennan hordofuun barbaachisaa taʼuu isaa hubatee ture.
Taʼus itti dabaluudhaan Haa taʼu malee, miseensota qaama ol aanaa hunda dabalatee mataan dhiira hundumaa Kiristoos mataan Kiristoos immoo Waaqayyo taʼuu isaa akka beektan nan barbaada jedhee ture.
Eeyyee, Kiristoos Yesuus inni ijaan hin mulʼannee fi ulfina gonfate, Yihowaa isa Mataa isaa taʼe jalatti gumii geggeessaa ture.
Yihowaan dhuunfaatti nu tolchuuf, gumii Kiristiyaanaa fi jaarsolii gumiittis ni fayyadama.
Fakkeenyaaf, jaarsoliin karaa hafuuraa rakkina irra akka jirru yoo hubatan nu gargaaruuf carraaqqii godhu; kana kan godhan garuu ogummaa namaa irratti hundaaʼanii miti.
Kanaa mannaa, Waaqayyo hubannaa fi ogummaa akka isaaniif kennu gad of qabanii isa kadhatu.
Achiis, haala keenya tilmaama keessa galchuudhaan kadhannaa isaanii wajjin haala wal simuun Dubbii Waaqayyoo fi barreeffamoota keenya irratti qorannaa godhu.
Kunis rakkina keenyaaf gargaarsa akka nuuf kennan isaan qopheessuu dandaʼa.
Akkaataa Waaqayyo itti nu tolchaa jiru hubachuun keenya, walitti dhufeenya obboloota keenyaa wajjin qabnu irratti, akkasumas ilaalcha namoota Kitaaba Qulqulluu qoʼachiisnu dabalatee namoota naannoo tajaajilaa keenya keessa jiraniif qabnu irratti nu fayyaduu dandaʼa.
Waaqayyo namoonni jijjiirama akka godhan hin dirqisiisu; kanaa mannaa, fedhiidhaan jireenya isaanii akka qulqulleessan ykn sirreeffama gochuu akka dandaʼaniif ulaagaawwan isaa warra qajeeloo isaaniif ibsa.
Wanta Yohannis ergamaan dubbate kana gadi fageenyaa fi dinqisiifannaadhaan irratti yaaduu qabna.
Yohannis, Abbaan jaalala guddaa attamii akka nu argisiise mee ilaalaa! yeroo jedhu, Kiristiyaanonni jaalalli Waaqayyo isaaniif qabu kan akkamii akka taʼee fi hammam guddaa akka taʼe akka yaadan isaan jajjabeessaa ture.
Yihowaan hammam akka nu jaallatu yeroo xiinxallu, jaalalli isaaf qabnu ni cima, akkasumas walitti dhufeenyi isaa wajjin qabnu ni jabaata.
Haa taʼu malee, namoonni tokko tokko Waaqayyo namootaaf jaalala akka qabu amanuun isaan rakkisa.
Waaqayyoon sodaachuunii fi isaaf ajajamuun akka barbaachisu qofa beeku.
Tarii immoo barumsawwan sobaatiin kan kaʼe, Waaqayyo jaalala kan hin qabnee fi jaallatamuu kan hin dandeenye akka taʼe isaanitti dhagaʼama taʼa.
Karaa biraatiin immoo, namoonni maal iyyuu yoo godhan ykn gochuu yoo dadhaban Waaqayyo akka isaan jaallatu amanan jiru.
Yeroo Macaafa Qulqulluu qayyabattetti, jaalalli amala Yihowaa isa guddaa akka taʼee fi jaalalli kun Ilma isaa aarsaa godhee akka nuu kennu kan isa kakaase taʼuu isaa baratteetta.
Gargaarsa isaaniitiin dhimmicha furuu yoo dandeesse, obboleessa kee deebistee argatte jechuu dha.
Dhimmi kun jaarsoliitti himamuu kan qabu, carraaqqii hedduun nama balleesse sana gargaaruuf godhame yoo milkaaʼuu baate qofa dha.
Yeroo baayʼee haalli obboloonni tarkaanfiiwwan irratti ibsaman hunda akka fudhatan godhu hin uumamu.
Kun, yeroo baayʼee qalbii jijjiirrachuu diduu isaatiin namni tokko gumiidhaa utuu hin baafamin rakkinichi furamuu isaa waan argisiisuuf nama gammachiisa.
Yeroo baayʼee namni balleessaa raawwate tokko dogoggora isaa hubatee sirreeffama godha.
Namni balleessaan irratti hojjetame immoo, dogoggora barbaaduuf sababa akka hin qabne hubachuudhaan dhiifama gochuu filachuu dandaʼa.
Kanas taʼe sana, wanta Yesuus dubbate irraa akka hubannutti walitti buʼiinsi akkuma uumameen gumiin gidduu seenuu hin qabu.
Jaarsoliin kan gidduu seenan, tarkaanfiiwwan jalqabaa lamaan erga fudhatamanii booda, akkasumas ragaan wanta raawwatame ifatti mulʼisu yoo jiraate qofa dha.
Gumiin Kiristiyaanaa jaarraa jalqabaa, Yihudoota, Giriikota, warra Roomaa fi namoota lammii kan biraa qabaniin kan ijaarame ture.
Namoonni kun amantii, aadaa fi wantoota miira isaanii tuqan garaa gara taʼe qabu turan.
Kanaan kan kaʼes, isaan keessaa tokko tokko waaqeffannaa haaraa kana fudhachuun ykn akkaataa jireenyaa isaanii isa duraa guutummaatti dhiisuun isaanitti ulfaatee ture.
Phaawulos ergamaan Kiristiyaanonni Waaqa tokko, jechuunis Yihowaa qofa akka qaban isaan yaadachiisuun barbaachisaa akka taʼe kan isatti dhagaʼame kanaafi.
Haalli yeroo harʼaa gumii Kiristiyaanaa keessa jiru hoo maal fakkaata?
Isaayaas raajichi bara booddeetti, namoonni saba hundumaa keessaa dhufan gara waaqeffannaa Yihowaa isa ol kaʼaa taʼetti akka yaaʼan raajii dubbatee ture.
Namoonni kun, Yihowaan waaʼee karaawwan isaa nu barsiisa, nus daandiiwwan isaa irra ni adeemna jedhu.
NW Raajiin kun yommuu raawwatamu arguu keenyatti baayʼee gammadna! Kanaan kan kaʼes, gumiiwwan sanyii, aadaa fi qooqa garaa garaa qaban hedduun Yihowaa jajachaa jiru.
Seexanni sirna daldalaa addunyaa isaatti fayyadamee, gammachuu qabaachuuf, kan nu barbaachisu caalaa qabeenya argachuu akka qabnu nu amansiisuu barbaada.
Seexanni, hawwii ijaatti fayyadamee nama gowwoomsuu irratti dandeettii guddaa qaba.
Addunyaan kun qabeenyaa wajjin haala wal qabateen, wanta barbaachisus wanta hin barbaachisnes nuuf dhiheessa; wantoota kana keessaa tokko tokko immoo baayʼee kan nama gammachiisan fakkaatu.
Wanta tokko waan si barbaachisuuf utuu hin taʼin, beeksisa irratti ykn suuqiitti argitee waan sitti toleef qofa bittee beektaa?
Wanta bitte sana malee jiraachuu akka dandeessu yeroo booda hubatteettaa?
Wantoonni barbaachisoo hin taane akkanaa jireenya keenya wal xaxaa godhu, akkasumas baʼaa nutti taʼu.
Wantoonni kun kiyyoo nutti taʼuu fi yaada keenya hihhiruudhaan, Kitaaba Qulqulluu dubbisuu, walgaʼiidhaaf qophaaʼuu fi irratti argamuu akkasumas tajaajila irratti yeroo hunda hirmaachuu akka hin dandeenye nu dhowwuu dandaʼu.
Yohaannis ergamaan, Addunyaanii fi hawwiin isaa darbaa jiru jedhee akka akeekkachiise yaadadhu.
Kutaawwan Kitaaba Qulqulluu tokko tokko jalqaba irratti nama tokkoof ykn garee tokkoof barreeffaman.
Kanaaf, Dubbii Waaqayyoo dubbisuu keenya dura, barumsa Yihowaan nu barsiisu hubachuu akka dandeenyutti sammuu banaa fi ogummaa argachuuf kadhachuun keenya barbaachisaa dha.
Yaada Kitaaba Qulqulluu tokko yeroo dubbistu, xinnoo dhaabadhuutii gaaffiiwwan armaan gadii of gaafadhu: Yaadni kun waaʼee Yihowaa maal na barsiisa?
Barumsa kana jireenya koo keessatti hojii irra oolchuu kanan dandaʼu akkamitti?
Warra kaan gargaaruuf akkamittan itti fayyadamuu dandaʼa?
Gaaffiiwwan akkanaa irratti yoo yaadne, dubbisa Kitaaba Qulqulluu keenya irraa caalaatti faayidaa akka argannu hin shakkisiisu.
Fakkeenyaaf, ulaagaalee jaarsoliin Kiristiyaanaa guutuu qaban yaadi.
Baayʼeen keenya jaarsolii waan hin taaneef, jalqaba irratti yaadni kun jireenya keenyaaf baayʼee akka hin fayyadne nutti dhagaʼama taʼa.
Haa taʼu malee, ulaagaaleen kun karaa adda addaatiin hunda keenya fayyaduu akka dandaʼan hubanna.
Wanti nama barbaachisu muraasa, wanti namni barbaadu garuu lakkoofsa hin qabu.
Namoonni hedduun garaa garummaa wanta isaan barbaachisuu fi wanta barbaadan gidduu jiru waan hubatan hin fakkaatu.
Garaa garummaan wantoota kanaa maali dha?
‘Wanti si barbaachisu, jireenyi kee kan irratti hundaaʼe waan taʼeef, wanta qabaachuu qabdu dha.
Nyaanni, uffannii fi manni wantoota buʼuuraa jireenyaaf barbaachisani dha.
‘Wanti barbaaddu immoo, wanta qabaachuu barbaaddu taʼus, jireenya guyyaa guyyaatiif kan hin barbaachisne dha.
Wanti namoonni barbaadan iddoo isaan jiraatan irratti hundaaʼuudhaan garaa garummaa qabaachuu dandaʼa.
Biyyoota guddachaa jiranitti, namoonni hedduun moobaayilii, doqdoqqee ykn lafa xinnoo bitachuuf qarshii gaʼaa argachuu barbaadu.
Namoonni biyyoota badhaadhan keessa jiran immoo, saanduqa uffataa bareedaa taʼe, mana guddaa ykn konkolaataa gatiin isaa guddaa taʼe bitachuu barbaadu.
Gama lamaaniin iyyuu balaan jira; wantoonni kun kan nu barbaachisan taʼanis taʼuu baatanis ykn bituuf humna qabaannus qabaachuu baannus, kiyyoo jaalala qabeenyaatiin, akkasumas kiyyoo wantoota dabalataa argachuuf hawwuutiin qabamuu dandeenya.
Pheexiros ergamaan yaada kana kan barreesse Kiristiyaanonni rakkina Seexanni isaan irratti geessisu obsaan akka dandaʼaniif ture.
Muuxannoon warra jabaatanii dhaabatanii ejjennoo keenyaatti cimuu kan dandeenyu akkamitti akka taʼe nu barsiisa; akkasumas, amanamummaadhaan deddeebiʼuun keenya buʼaa akka nuuf argamsiisu nu yaadachiisa.
Tarii namoota diinota waaqeffannaa dhugaa taʼan irraa mormiin cimaa fi ariʼatamni si irra gaʼaa jira taʼa.
Yookiin Jaarsa gumii ykn daawwataa ol aanaa aanaa yoo taate immoo, hojiin akka sitti baayʼate sitti dhagaʼama taʼa.
Taanaan fakkeenya Phaawulos irratti xiinxali.
Phaawulos, namoota hamoo isa ariʼatan irraa, jechuunis alaa wantoonni hedduun isa mudataniiru’; akkasumas waaʼee gumiiwwanii yaaduunis guyyaa guyyaadhaan isa yaaddessa ture.
Taʼus abdii hin kutanne; fakkeenyi isaa kunis warra kaan jajjabeesseera.
Rakkina tokko obsaan yommuu dandeessu, fakkeenyi kee warri kaan jabaatanii akka dhaabatan gargaaruu akka dandaʼu yaadadhu.
Dibamtoonni samii keessatti Kiristoosii wajjin bulchuuf teessoo irra yommuu taaʼan, wantoota dinqisiisoo Yihowaan isaaniif yaade tilmaamuun hin dandaʼamu.
Misirroo Kiristoos, jechuunis Yerusaalem Haaraa taʼu.
Namoonni ajajamoo taʼan baʼaa cubbuu fi duʼa jalaa bilisa baʼanii mudaa kan hin qabne akka taʼaniif, Yesuusii wajjin hojii saboota fayyisuu irratti hirmaachaa jiru.
Karaa guddaa gaarummaan Yihowaa inni dinqisiisaan ittiin mulʼatu keessaa tokko, yeroo ilmaan namootaa awwaala keessaa itti baʼan akka taʼe hin shakkisiisu.
Dhiironnii fi dubartoonni amanamoon aarsaan Kiristoos hojii irra ooluu isaa dura duʼan, akkasumas hoolonni kan biraan guyyoota dhumaa kanatti amanamummaa isaanii eeganii duʼan, duʼaa kaʼanii Yihowaa tajaajiluu isaanii itti fufu.
Jajjabinni hojii gaariidhaaf nama kakaasa.
Ruuben akkana jedheera: Waggoota hedduudhaaf miira gatii akka ani hin qabne natti dhagaʼamuu wajjin walʼaansoo gochaan ture.
Gaaf tokko garuu, jaarsa gumii tokkoo wajjinan tajaajila baʼe; innis miirri koo gaarii akka hin taane hubatee ture.
Yommuu ani miira koo ibsu akka gaariitti na dhaggeeffate.
Achiis hojii gaarii ani hojjechaa ture na yaadachiise.
Kana malees, wanta Yesuus tokkoon tokkoon keenya simbirroota hedduu caalaa gatii guddaa akka qabnu dubbate na yaadachiise.
Yeroo baayʼee caqasa kana nan yaadadha; amma iyyuu caqasni kun baayʼee garaa koo na tuqa.
Wanti jaarsi sun dubbate jijjiirama guddaa fideera.
Kitaabni Qulqulluun yeroo hunda namoota jajjabeessuun barbaachisaa akka taʼe kan ibsu taʼuun isaa nama hin dinqisiisu.
Phaawulos ergamaan Ibroota Kiristiyaanota taʼaniif akkana jedhee barreesseera: Humna gowwoomsaa cubbuutiin mata jabeessa akka hin taaneef guyyaa hundumaa wal jajjabeessuu keessan itti fufaa.
Yeroo jajjabinni isin argattan itti isin haaromse ni yaadattu taanaan, gorsi akka wal jajjabeessinuuf nuu kenname hammam barbaachisaa akka taʼe beektu.
Yihowaan uumamawwan isaas wanta inni barbaadu hunda akka taʼan ni godha.
Hiika maqaa isaa wajjin haala wal simuun, Waaqayyo Nohi ijaartuu markabaa akka taʼu, Bazaaliʼel ogeessa harkaa beekamaa akka taʼu, Giidewon loltuu injifatu akka taʼu, Phaawulos immoo ergamaa sabootaa akka taʼu godheera.
Eeyyee, maqaan Waaqayyoo saba isaatiif hiika guddaa qaba.
Koreen Kitaaba Qulqulluu Hiika Addunyaa Haaraas maqaa kana Kitaaba Qulqulluu keessaa baasuudhaan maqaa kana akka tuffatu hin argisiisne.
Hiikni Addunyaa Haaraa afaan  ol taʼuun qophaaʼe, maqaa kana Kitaaba Qulqulluu keessa bakka jalqaba turetti deebisuudhaan maqaa Waaqayyootiif ulfina kenneera.
Faallaa kanaatiin, hiikkaawwan Kitaaba Qulqulluu yeroo ammaatti argaman, maqaa Waaqayyoo keessaa baasanii maqaawwan ulfinaa kan akka Gooftaa jiruun ykn maqaa waaqa naannoo sanaatiin bakka buusu.
Sababii inni guddaan Qaamni Olaanaan Dhugaa Baatota Yihowaa hamma dandaʼametti namoonni hedduun Kitaaba Qulqulluu maqaa Waaqayyootiif ulfina kennu akka argatan gochuuf dursi akka kennamu itti godhe kana dha.
Kabajni nuti Waaqayyoo fi walgaʼiiwwan Kiristiyaanaa inni itti nu afeereef qabnu amala keenyaan, akkaataa uffannaa fi bareedinaa keenyaan argisiifamuu qaba.
Kabajni giddu galeessa taʼuus kan gaafatu dha.
Yihowaan tajaajiltoonni isaas taʼe keessummoonni Galma Mootummaatti argaman bilisummaan akka isaanitti dhagaʼamu barbaada.
Haa taʼu malee, namoonni walgaʼii irratti argaman uffannaa isaaniitiif dantaa dhabuudhaan, utuu walgaʼiin gumii geggeeffamuu ergaa barreeffamaa erguudhaan, walitti dudubbachuudhaanii fi nyaata nyaachuudhaan walgaʼii gumii irraa xiyyeeffannaa isaanii hihhiruu hin barbaadan.
Warri, Galmi Mootummaa iddoo itti fiigan ykn itti taphatan akka hin taane ijoollee isaanii leenjisuu qabu.
Yesus namoota mana Qulqullummaa keessatti hojii daldalaa hojjechaa turanitti baayʼee aaree isaan ariʼee ture.
Galmawwan Mootummaa keenyas iddoo waaqeffannaan dhugaa itti geggeeffamuu fi barumsi hafuuraa itti kennamu dha.
Kanaafuu, dhimmi daldalaa dhimmoota hafuuraa wajjin wal hin qabanne iddoo kan biraatti raawwatamuu qaba.
Nahimiyaa   wajjin wal bira qabii ilaali.
Kitaaba Qulqulluu keessatti, jabaatanii dhaabachuun qorumsa ykn rakkina dandaʼuu qofa kan argisiisu miti.
Jabaatanii dhaabachuun sammuu keenya, garaa keenyaa fi tarkaanfii yeroo rakkinni nu irra gaʼu fudhannuu wajjin kan wal qabatu dha.
Namni jabaatee dhaabatu, ija jabinaa fi obsa argisiisa; akkasumas ejjennoo isaa hin jijijjiiru.
Barreeffamni tokko jabaatanii dhaabachuu ilaalchisee akkana jedheera: Haala tokko jijjiiruu waan hin dandeenyeef qofa utuu hin taʼin, abdii nama gammachiisu qabaatanii dandaʼuu argisiisa.
Amala namni tokko rakkina isa gitintirsu dandaʼee akka dhaabatu godhu dha.
Namni amala kana qabu, galma isaa isa rakkina sana booda jiru fageessee waan ilaaluuf, rakkina guddaa isa mudatu akka ulfinaatti ilaaluu dandaʼa.
Kiristiyaanonni jabaatanii akka dhaabatan kan isaan kakaasu jaalala dha.
Jaalalli Yihowaadhaaf qabnu, wanta fedhii isaa wajjin wal simu kam iyyuu obsaan dandaʼuuf nu kakaasa.
Jaalalli obbolootaaf qabnu dadhabina isaanii dandaʼuuf nu gargaara.
Jaalalli hiriyaa gaaʼelaa keenyaaf qabnu rakkina hiriyoota gaaʼelaa gammachuu qaban illee mudatu obsaan dandaʼuuf gargaara; akkasumas walitti dhufeenya gaaʼelaa cimsa.
Yihowaan barumsa ykn qajeelfama ifa taʼe kennaa akka ture seenaa irraa hubachuun ni dandaʼama.
Fakkeenyaaf, Eeden keessatti qajeelfama ilmaan namootaatiif jireenya bara baraa fi gammachuu argamsiisu kenneera.
Addaamii fi Hewwaan qajeelfama isaatiif ajajamaniiru utuu taʼee, haalli gaddisiisaan isaan hin mudatu, jechuunis jireenyi rakkinaan guutamee fi duuti isaanitti hin dhufu ture.
Hewwaan garuu ajajamuu mannaa, qajeelfama bofa irraa kan dhufe fakkaatu dhaggeeffatte.
Addaam immoo, sagalee ishii, jechuunis sagalee nama bor duʼuu dhaggeeffate.
Lamaan isaanii iyyuu, qajeelfama abbaan isaanii jaalala qabeessa taʼe isaaniif kenne fudhachuu didaniiru.
Kanaan kan kaʼes, ilmaan namootaa hundi daandii gara duʼaatti geessu irra deemuu jalqaban.
Yeroo harʼaatti Yihowaan saba isaa dura dhaabatee balaa irraa goranii gara jireenya bara baraatti akka deeman isaan qajeelcha jechuun ni dandaʼama.
Kana malees, tiksee jaalala qabeessa waan taʼeef, hoolonni isaa daandii balaa geessisu irraa akka fagaatanii fi kallattii sirrii irra akka deddeebiʼaniif isaan akeekkachiisa.
Qajeelfama hafuura qulqulluu wajjin yoo walii galle, akkasumas yaada keenya ilaalcha Waaqayyoo Dubbii isaa keessatti ibsamee wajjin yoo wal simsiisne yaadni keenya, dubbiin keenyaa fi sochiin keenya Yihowaa kan gammachiisu taʼa.
Yeroo kanattis taanaan, dadhabina qabnu tokkoof akka harka hin laanne of eeggannoo gochuu qabna.
Guddinni hafuuraa kee saffisa hin qabu yoo taʼe, guddinni akkanaa yeroo akka fudhatu yaadadhu.
Amalawwan gaggaarii horachuun irraa jalaan wanta taʼu dha.
Kitaabni Qulqulluun jireenya keenya irratti jijjiirama gaarii gochuu isaa akka itti fufuuf carraaqqii yeroo goonutti obsa qabaachuu qabna.
Jalqaba irratti, wanta Kitaabni Qulqulluun jedhu raawwachuuf of toʼachuu qabna taʼa.
Yeroo booda garuu, yaadni keenyaa fi gochi keenya kan Waaqa keenya Yihowaa wajjin wal simaa waan deemuuf, karaa inni barbaaduun yaaduu fi wanta inni barbaadu gochuun nuuf salphata.
Hojiin misiraachicha lallabuu kaayyoo Yihowaan jaalalaan kakaʼee ilmaan namootaatiif qopheessee wajjin akkamitti akka wal simu yaadi.
Ilmaan namootaa bara baraaf utuu hin duʼin lafa irra akka jiraatan kaayyoo isaa ture; yeroo booda garuu Addaam cubbuu kan hojjete taʼus, Yihowaan yaada isaa hin jijjiirre.
Kanaa mannaa, ilmaan namootaa cubbuu fi duʼa jalaa akka baʼan qophii godheera.
Yesus kaayyoo kana deggeruudhaan gara lafaa dhufeera; akkasumas ilmaan namootaa ajajamoo taʼaniif lubbuu isaa aarsaa godheera.
Haa taʼu malee, ilmaan namootaa ajajamoo taʼuudhaaf wanta Waaqayyo isaan irraa barbaadu beekuu qabu.
Kanaafuu, Yesus ulaagaawwan Waaqayyoo maal akka taʼan namoota barsiiseera, bartoonni isaas hojii kana akka hojjetan isaan ajajeera.
Nutis warri kaan Waaqayyoo wajjin akka araaraman gargaaruudhaan, qophii inni jaalalaan kakaʼee ilmaan namootaa cubbuu fi duʼa jalaa oolchuuf godhe keessatti kallattiidhaan hirmaanna.
Kun immoo namootaafis taʼe Yihowaa isa, namni hundinuu akka fayyu, dhugaa beekuu biras akka gaʼu fedhuuf jaalala akka qabnu argisiisa.
Amantii cimaa qabda taanaan, gocha keetiin akka argisiistu eeguun sirrii dha.
Dargaggoonnis jireenya qullaaʼaa jiraachuu qabu.
Kana gochuuf gama naamusaatiin qulqulluu taʼuu qabda.
Gama kanaan haalli kee maal fakkaata?
Fakkeenyaaf, mee waaʼee jiʼoota jaʼan darbanii yaadi.
‘Dandeettiin hubannaa kee waan sirrii fi dogoggora taʼe gargar baasuuf kan leenjiʼe taʼuu isaa kan argisiiste akkamitti?
, NW Qorumsa ykn dhiibbaa hiriyaa yeroo itti moote ni yaadattaa?
Amalli mana barumsaatti argisiistu waaʼee amantii keetii waan gaarii dubbataa?
Amantii kee deggertee dubbatta moo, akkuma sitti hin qoosneef jettee barattoota kutaa keetii fakkaachuuf yaalta?
Namni mudaa hin qabne akka hin jirre beekamaa dha.
Namoonni yeroo dheeraadhaaf Yihowaa tajaajilaa turan illee, namoota duratti waaʼee amantii isaanii dubbachuun yeroo tokko tokko isaan sodaachisuu dandaʼa.
Haa taʼu malee, namni Yihowaadhaaf of murteesse tokko maqaa Waaqayyootiin waamamuu isaatti boonuu kan qabu siʼa taʼu, kanas amala isaatiin argisiisa.
Yerusaalem loltuudhaan marfamuu ishee yommuu argan Kirstiyaanonni Yihudaa keessa jiraatan keessumaa immoo warri Yerusaalem keessa jiraatan tarkaanfii cimaa fudhachuu qabu turan.
Yesus, wantoonni kun raawwatamuu jalqabuu isaanii akkuma arganiin dafanii baqachuun akka isaan barbaachisu isaan akeekkachiisee ture.
Kirstiyaanonni Yihudoota taʼanii fi Israaʼel keessa jiraatan, Yesus raajii kana erga dubbatee booda waggoota  mormii fi ariʼatama hedduu isaan irra gaʼe akka gaariitti moʼaniiru.
Taʼus, Phaawulos qorumsi amantii qorumsa hamma yeroo sanaatti isaan mudate irra caalu isaan mudachuuf akka jedhu beeka ture.
Phaawulos wanta isaanitti dhufuu dandaʼu kamiif iyyuu akka qophaaʼan barbaadee ture.
Jabinaa fi amantii addaa, jechuunis amantii cimaa jireenya isaanii eegee tursu qabaachuun isaan barbaachisa.
Kanaafuu, Phaawulos hafuura Yihowaatiin kakaʼee obbolootaa fi obboleettota jaallatamoo kanaaf xalayaa wanta isaaniif barbaachisu qabate barreesseera.
Xalayaan kun yeroo ammaatti kitaaba Ibrootaa jedhamee beekama.
Hoolonni kan biraan maqaa dibamtoota yeroo ammaa jiran hundumaa beekuun isaan barbaachisaa?
Gabaabumatti deebiin isaa lakki kan jedhu dha.
Maaliif?
Sababiin isaas, namni tokko waamicha samii yoo argate illee, namni sun ni afeerame jechuu malee, badhaasa isaa akka argatu ni mirkaneeffameef jechuu miti.
Seexannis raajota sobaa yoo dandaʼame warra Waaqayyoof foʼaman iyyuu wallaalchisan kan kaasu kanaafi.
Yihowaan Kiristiyaanni dibame tokko badhaasa akkanaa akka argatu hanga isaaf murteessutti, eenyu illee namni sun badhaasa samii akka argatu beekuu hin dandaʼu.
Yihowaan namni sun amanamummaadhaan duʼuu isaa yeroo muraasa dura ykn rakkinni guddaan jalqabuu isaa yeroo muraasa dura, murtoo kana godha ykn mallattoo isa dhumaa isa irratti godha.
Kanaafuu, namni yeroo ammaatti lafa irratti argamu tokko, tajaajiltoota Waaqayyoo keessaa dhuma irratti miseensa  kan taʼu eenyu akka taʼe beekuuf yaaluun isaa faayidaa hin qabu.
Michummaan qabeenya gatii guddaa qabu taʼuu dandaʼa.
Haa taʼu malee, michummaan miʼa erga bitnee booda bakka tokko keenyee akka inni awwaara dhugu goonuu wajjin kan wal fakkaatu miti.
Michummaan wanta lubbu qabeessa taʼee wajjin kan wal fakkaatu siʼa taʼu, akka dagaaguu fi akka lalisu yoo barbaadame kunuunsi godhamuufii qaba.
Abrahaam michummaa Yihowaa wajjin qabuuf bakka guddaa kenneera; michummaa kanas eegee jiraateera.
Kana kan godhe akkamitti?
Abrahaam sanaan dura Waaqayyoon sodaachuun isaa fi isaaf ajajamuun isaa qofti gaʼaa akka taʼe matumaa itti hin dhagaʼamne.
Innii fi maatiin isaa inni balʼaan yommuu gara Kanaʼaan dhaqan, murtoo wantoota xixiqqoos taʼe wantoota guguddaa ilaalchisee godhu irratti Yihowaan akka isa qajeelchu heyyamuu isaa itti fufeera.
Yisihaaq dhalachuu isaa waggaa tokko dura yommuu Abrahaam umuriin isaa waggaa  taʼetti, Yihowaan dhiironni maatii Abrahaam keessa jiran hundi akka dhaqna qabatan ajaje.
Yeroo kanatti Abrahaam ajaja kana irratti gaaffii kaasee ykn karaa itti ajaja kana irraa walaba taʼu barbaadee turee?
Lakki, kanaa mannaa Waaqayyotti amanameera, akkasumas gaafasuma ajajameera.
Bakka isaan jiranitti gad of qabuudhaan kadhannaa ennaa dhiheessitan, ijoolleen keessan Yihowaatti amanamuu akka qaban baratu.
Aanaan isheen Biraaziil jiraattu akkana jetteetti: Warri koo rakkinni yommuu uumamu, fakkeenyaaf akaakayyuun ykn akkoon koo ennaa dhukkubsatan jabina haala isaa dandaʼuuf isaan gargaaruu fi ogummaa murtoo gaarii gochuuf isaan dandeessisu akka isaaniif kennu Yihowaa kadhatu.
Haalli baayʼee nama dhiphisu ennaa isaan mudatu illee, rakkoowwan isaan mudatan harka Yihowaatti gatanii dhiisu.
Kana irraa Yihowaatti amanamuu baradheera.
Ijoollee keessanii wajjin ennaa kadhattan isaaniif qofa hin kadhatinaa.
Isiniinis akka gargaaru Yihowaa kadhadhaa; tarii yommuu hogganaa keessan walgaʼii naannootiif boqonnaa gaafattan akka isin gargaaru, yommuu namootaaf lallabdan ija jabina akka isinii kennu ykn karaa kan biraatiin akka isin gargaaru kadhachuu dandeessu.
Gad of qabuudhaan Waaqayyotti akka amanamtan argisiisaa; yoo akkas gootan ijoolleen keessanis akkas gochuu baratu.
Warra waan taataniif fakkeenyi keessan baayʼee barbaachisaa dha.
Ijoolleen keessan wanta isin gootan ni hubatu; kunis dhiibbaa gaarii isaan irraan geessisa.
Kanaaf warri, amantii keessan cimsachuu keessan itti fufaa.
Ijoolleen keessan Yihowaan hangam akka isiniif dhugoome haa argan.
Hiriyoonni gaaʼelaa Bermudaa jiraatan yommuu haalli isaan dhiphisu isaan mudatutti, ijoollee isaanii wajjin Yihowaan akka isaan qajeelchu kan kadhatan siʼa taʼu, ijoolleen isaaniis dhuunfaatti akka kadhatan isaan jajjabeessu.
Akkana jedhaniiru: Intala keenya ishii hangafaatiin Guutummaatti Yihowaatti amanami, tajaajila Mootummichaa irratti hinaaffaadhaan hirmaadhu, garmalees hin dhiphatin jenna.
Ishiinis buʼaa isaa yommuu argitu Yihowaan nu gargaaraa akka jiru hubatte.
Kunis amantii ishiin Waaqayyoo fi Kitaaba Qulqulluu irratti qabdu irratti jijjiirama guddaa fideera.
Sanas taʼe kana, ijoolleen amantii mataa isaanii cimsachuu akka qaban beekamaa dha.
Warri, facaasuu fi bishaan obaasuu dandeessu.
Akka guddatu kan godhu garuu Waaqayyo qofa dha.
Kanaaf, hafuura qulqulluu argachuuf kadhadhaa; ijoollee keessan jaallatamoo taʼan barsiisuuf carraaqqii cimaa godhaa; akkas yoo gootan Yihowaan carraaqqii keessan ni eebbisa.
Bara  saboota Awurooppaa gidduutti waraanni kan jalqabe siʼa taʼu, yeroo booda babalʼatee guutummaa addunyaa waliin gaʼe.
Waraanichi bara  ennaa dhaabatu immoo, hirʼina nyaataa hamaa, akkasumas dhukkuba iinfluweenzaa namoota waraanicha irratti dhuman caalaa namoota hedduu fixetu uumame.
Kanaafuu, milikkinni Yesus karaa hin mulʼanneen Mootii haaraa lafa bulchu taʼee akka argame mulʼisu raawwii isaa argachuu ni jalqabe.
Ragaawwan jiran akka argisiisanitti, gonfoon Gooftaa keenya Yesus Kiristosiif kan kenname bara  dha.
Inni moʼaa, ammas moʼuudhaaf in baʼe.
Yesus, Seexanaa fi ergamoota isaa warra gara naannoo lafaatti darbatamanii wajjin waraana banuudhaan samii qulqulleesseera.
Yeroo sanaa kaasee, ilmaan namootaa yaadni geggeessaa hafuuraatiin barreeffamee fi caqasa guyyaa harʼaa irratti ibsame dhugaa taʼuu isaa hubataniiru.
Daawwattoonni olaanaa aanaa addunyaa mara irra jiran, hoolota kunuunsuu irratti gargaarsa akka godhaniif dhiirota leenjisuu irratti hojiin hedduun hojjetamuu akka qabu hubataniiru.
Haa taʼu malee akkas gochuun salphaa miti.
Maaliif?
Jaarsa gumii yoo taate, dhuunfaatti obboloota leenjisuun barbaachisaa taʼuu isaa akka hubattu hin shakkisiisu.
Gumiiwwan jiran karaa hafuuraa akka jabaatan gargaaruuf, akkasumas gumiiwwan haaraan akka hundeeffamaniif obboloonni dhiiraa hedduun akka barbaachisan beekta.
Kana malees, Macaafni Qulqulluun warra kaan akka barsiistu akka si jajjabeessu beekta.
Haa taʼu malee obboloota dhiiraa leenjisuun ulfaataa sitti taʼuu dandaʼa.
Wantoota maatii kee barbaachisan guutuu, hojii hojjechuu fi itti gaafatamummaa gumii baʼuu waan qabduuf, akkasumas wantoonni ariifachiisaa taʼan kan biraan si mudachuu waan dandaʼaniif, obboloota gumii keessa jiran leenjisuuf yeroo akka hin qabne sitti dhagaʼamuu dandaʼa.
Taʼus, hojii gumii keessa jiru irratti hirmaachuuf leenjiʼuun isaan barbaachisa.
Obboloonni yeroo leenjiʼan immoo, warri gumii keessa jiran hundi ni fayyadamu.
Kitaabni Qulqulluun jaalala obbolummaa walitti argisiisuu fi wal tajaajiluu akka qabnu dubbata.
Ilmi Waaqayyoo warra kaan tajaajiluuf jecha lubbuu isaa dabalatee waan hunda kenneera.
Dorqaan, hojiiwwan gaggaarii hedduu kan hojjettuu fi hiyyeeyyii kan gargaartu turte.
Maariyaam ishiin Roomaa keessa jiraachaa turte, warra gumii keessa jiraniif jabaattee hojjetti turte.
Warri haaraan obboloota isaanii gargaaruun barbaachisaa taʼuu isaa akka hubatan gargaaruu kan dandeenyu akkamitti?
Dhugaa Baatonni bilchina qaban, namoota dhukkubsatanii fi dullooman yeroo gaafatanitti warri haaraan akka isaanii wajjin deeman gochuu dandaʼu.
Barbaachisaa taanaan, warris iddoo akkanaa ijoollee isaanii fuudhanii deemuu dandaʼu.
Jaarsoliinis obboloonni dullooman nyaata gaʼaa qabaachuu isaanii fi manni isaanii haala gaariidhaan akka qabamu gochuu irratti warra kaanii wajjin hojjechuu dandaʼu.
Gama kanaan, dargaggoonnii fi warri haaraan namoota kaanitti gaarummaa argisiisuu barachuun isaanii fi miseensonni gumii hundi akka jaallataman isaanitti dhagaʼamu yoo godhan ni dinqisiifatu.
Rakkinni cimaan yeroo si mudatu akkuma Phaawulos afaan leencaa keessa akka jirtu ykn baayʼee itti dhihaattee akka jirtu sitti dhagaʼamuu dandaʼa.
Yeroo akkasiitti Yihowaatti amanamuun baayʼee ulfaataa taʼus baayʼee barbaachisaa dha.
Fakkeenyaaf, miseensa maatii jaallattuu fi dhukkuba cimaadhaan qabame kunuunsaa jirta haa jennu.
Tarii, Yihowaan ogummaa fi jabina akka sii kennu kadhatteetta taʼa.
Gama keetiin wanta sii dandaʼame hunda erga gootee booda, Yihowaan si ilaalaa akka jiruu fi wanta amanamaa taatee itti fufuuf si barbaachisu akka sii godhu beekuun kee si hin tasgabbeessuu?
Al tokko tokko, haalli isaa waan Yihowaan si gargaaraa hin jirre fakkaachuu dandaʼa.
Yaada wal faallessu doktoorota irraa dhagaʼuu dandeessa.
Yookiin, firoonni na jajjabeessu jettee abdachaa turte, rakkinni si mudate caalaatti akka sitti ulfaatu gochuu dandaʼu.
Yihowaan akka si jabeessu isa kadhadhu.
Isatti dhihaachuu kee itti fufi.
Rakkina si mudateef furmaata yeroo argattu walitti dhufeenyi isaa wajjin qabdu caalaatti cima.
Obboleessi haaraan muudame tokko akkuma mirga tokko argatetti, mirga isaatti fayyadamuudhaan jijjiirama fiduu akka qabu, jechuunis wanta tokko karaa kanaan dura itti hojjetamu irraa haala guutummaatti adda taʼeen raawwachuu akka qabu isatti dhagaʼamuu hin qabu.
Jijjiiramni barbaachisaa taʼuu fi dhiisuun isaa kan murteeffamu fedha isaatiin utuu hin taʼin, wanta gumichaaf barbaachisu irrattii fi qajeelfama jaarmiyaa Yihowaa irraa argannu irratti hundaaʼee ti.
Kanaaf mirga tokko yoo argate malawwan Macaafa Qulqulluu irratti hundaaʼanii fi jaarsoliin itti fayyadamaa turanitti fayyadamuu kee yoo itti fufte, jaarsolii muuxannoo qabaniif kabaja akka qabduu kan argisiistuu siʼa taʼu, obboloonni kees amanannaa si irratti ni qabaatu.
Haa taʼu malee, muuxannoo argachaa yeroo deemtan jijjiiramawwan gumichi jaarmiyaa Yihowaa isa guddachaa jiruu wajjin qixxee akka deemu gargaaran hojii irra oolchuu irratti akka hirmaattan hin shakkisiisu.
Tarii Yihowaan isin barattoonni amanamoo taatan hundi yeroo booda wanta barsiisonni keessan hojjetan irra wanta caalu akka raawwattan gochuu dandaʼa taʼa.
Dibamtoonni, warra lafa irra jiraachuuf abdii qaban caalaa hafuura qulqulluu qabu jechuu akka hin taane gad of qabuudhaan amananii fudhatu.
Beekumsa adda taʼe akka qaban ykn mulʼata adda taʼe akka argan hin dubbatan ykn karaa taʼe tokkoon warra kaan irra akka caalan amansiisuuf yaalii hin godhan.
Namoonni kun, warri kaanis dibamtoota akka taʼanii fi maxinoo fi wayinii irraa hirmaachuu akka qaban matumaa yaada hin kennan; kanaa mannaa, warra dibaman kan waamu Yihowaa taʼuu isaa gad of qabuudhaan amananii fudhatu.
Kiristiyaanonni dibamoon warri kaan karaa kamiin iyyuu ulfina addaa akka isaaniif kennan hin eegan.
Hafuurri Yihowaa dhugaa kan isaaniif baʼe dhuunfaatti dha.
Kana ilaalchisee beeksisni addunyaatti himame hin jiru.
Kanaafuu, namoonni tokko tokko isaan dhugumaan hafuura qulqulluudhaan dibamuu isaanii dafanii yoo amanuu baatan isaan dinqisiisuu hin qabu.
Kitaabni Qulqulluun nama karaa adda taʼeen Waaqayyo akka isa muude dubbatu tokko dafanii amanuun sirrii akka hin taane gorsa.
Kiristiyaanota aadaa isa kan keetii irraa baayʼee adda taʼe qabaniif ilaalcha akkamii qabda?
Qooqni, akkaataan uffannaa, amallii fi nyaanni isaanii isa ati barte irraa adda taʼuu dandaʼa.
Isaan irraa baqattee, caalaatti warra sii wajjin akkaataa guddinaa wal fakkaatu qaban qofatti michoomtaa?
Tarii immoo warri gumii ykn aanaa ykn waajjira damee kee keessatti ilaaltota ol aanaa taʼanii muudaman, umuriidhaan sii gad yoo taʼan ykn aadaa ykn sanyii isa kan keetii irraa adda taʼe yoo qabaatan hoo maaltu sitti dhagaʼama?
Wantoonni akkanaa tokkummaa fi kaayyoo tokkicha saba Yihowaa gidduu jiru akka balleessan ni heyyamtaa?
Balaa akkanaa irraa fagaachuuf maaltu nu gargaaruu dandaʼa?
Phaawulos Kiristiyaanota magaalaa Efesoon ishii badhaatuu taatee fi namoonni garaa garaa keessa jiraataniif gorsa tokko tokko kenneera.
Phaawulos jalqaba amalawwan kan akka gad of qabuu, garraamummaa, obsaa fi jaalalaa caqaseera.
Amalawwan kun utubaawwan mana tokko ol qajeelchanii dhaabanii wajjin wal fakkaachuu dandaʼu.
Yommuu namni tokko wanta nama aarsu nutti dubbatutti illee, jecha gaariidhaan deebii kennuun buʼaa gaarii argamsiisuu dandaʼa.
Fakkeenyaaf, ilmi umurii waggoota kurnanii keessatti argamuu fi haadha qeentee taate qabu tokko jireenya bifa lamaa jiraata ture.
Obboleettiin tokko yaada gaariidhaan kakaatee haadha isaa sanaan, Ilma kee leenjisuu dadhabuun kee baayʼee nama gaddisiisa jette.
Haati isaas xinnoo erga yaaddee booda akkana jettee deebiste: Yeroo ammaatti haalli isaa gaarii akka hin taane beekamaa dha; taʼus, leenjiin ani isaaf kennu amma iyyuu hin xumuramne.
Armaagedoon booda na gaafadhu; yeroo sana waaʼee isaa sirriitti beekna jettee ishiidhaaf deebiste.
Deebiin gaarummaadhaan kenname kun nagaan obboleettota kana gidduu jiru akka hin boorofne kan gargaare taʼuu isaa irra iyyuu, ilma ishii isa haasaa isaanii dhaggeeffachaa ture jajjabeesseera.
Mucichi haati isaa akka abdii isatti hin kutanne hubateera.
Kun immoo michoota gadhee qabu akka dhiisu isa kakaaseera.
Yeroo booda kan cuuphame siʼa taʼu, achiis Betʼel galee tajaajileera.
Obboloota keenya, maatii keenyas taʼe namoota hin beeknee wajjin yommuu taanu dubbiin keenya yeroo hunda, gurratti kan tolu, soogiddaanis kan miyaaʼe akka taʼu gochuu qabna.
Seerri Musee kan kenname saba tokkoof, jechuunis saba Israaʼeliif qofa ture.
Israaʼel hafuuraa garuu namoota gosnii fi akkaataan guddinaa isaanii garaa gara taʼe of keessatti kan qabate ture.
Sabni Israaʼel Biyyattii Abdachiifamte keessatti Seera Musee dhagaa irratti barreeffameen geggeeffamaa turan.
‘Seerri Kiristos inni Israaʼel hafuuraatiif kenname, dhugaawwan buʼuuraa garaa namaa keessatti barreeffaman irratti kan hundaaʼe dha.
‘Seerri Kiristos, eessa iyyuu kan jiraatan yoo taʼe, Kiristiyaanota hundaaf hojjechuu fi isaan fayyaduu dandaʼa.
Israaʼeloonni hafuuraa, qajeelfama Waaqayyo karaa Ilma isaa isaaniif kennu irraa faayidaa guddaa argatu.
Kakuu haaraan hundeeffamuu isaa dura, Yesus ajajawwan guguddaa lama kennee ture.
Seerri inni tokko hojii lallabaa wajjin wal qabata.
Inni kan biraan immoo amala duuka buutota Kiristosii fi akkaataa namoota hidhata amantii isaanii taʼan itti qabuu qaban irratti xiyyeeffata.
Qajeelfamoonni kun kan kennaman Kiristiyaanota hundaaf ture; kanaafuu abdiin isaanii samii irras taʼe lafa irra jiraachuu, waaqeffattoota dhugaa yeroo harʼaa jiraniifis ni hojjeta.
Yaadni ishiin dubbatte kun, Maariyaam Kitaaba Qulqulluu akka gaariitti akka beektu argisiisa.
Wanti Maariyaam dubbatte yaada haati Saamuʼel raajichaa Haannaan kadhannaa ishii keessatti caqaste tokko tokkoo wajjin wal fakkaata.
Maariyaam dubbii ishii kana keessatti Kitaaba Qulqulluu irraa gara siʼa  caqasuu hin ooltu.
Kana irraa hubachuun akka dandaʼamutti, Maariyaam dubartii waaʼee wantoota hafuuraa akka gaariitti beektu turte.
Maariyaam qabeenya guddaa garaa ishii keessatti kuufatte, jechuunis dhugaawwan gatii guddaa qabanii fi Yihowaa isa Michuu ishii isa guddaa taʼe irraa baratte gad baasaa turte.
Nutis yeroo tokko tokko akkuma Maariyaam itti gaafatamummaan Yihowaa biraa nuuf kenname ulfaataa nutti fakkaachuu dandaʼa.
Kanaafuu, akkuma ishii wanta nu fayyadu akka nuuf godhu isatti amanamuudhaan gad of qabnee Yihowaatti of haa kenninu.
Nutis waaʼee Yihowaa fi waaʼee kaayyoo isaa wanta barannu xiyyeeffannaadhaan dhaggeeffachuudhaan, dhugaawwan hafuuraa irratti xiinxaluudhaan, akkasumas wanta baranne gammachuudhaan warra kaanitti himuudhaan fakkeenya amantii Maariyaam hordofuu dandeenya.
Balaa jiru dursinee hubachuudhaan of eeggataa taʼuun keenya, balaawwan kun ejjennoo keenya akka laaffisan heyyamuu dhiisuudhaan immoo garraamii taʼuu keenya argisiisna.
Dhimmoonni siyaasaa yeroo kaʼan of eeggachuu qabna.
Fakkeenyaaf, ergaa Mootummichaa yeroo lallabdan, seerawwan paartiin siyaasaa ykn bulchaan tokko baase deggertaniis taʼe mormitanii dubbachuu hin qabdan.
Furmaata siyaasaa kam iyyuu kaasuu mannaa, kaʼumsa rakkoo sanaa irratti xiyyeeffachuudhaan, wanta namni haasofsiistan irratti walii galu kaasuuf yaalaa.
Achiis, Mootummaan Waaqayyoo rakkoowwan hunda guutummaatti, akkasumas bara baraaf akka furu Kitaaba Qulqulluu irraa itti argisiisaa.
Gaaʼela saala wal fakkaatu gidduutti raawwatamuu fi ulfa baasuu dabalatee dhimmawwan mormii kaasuu dandaʼan yoo kaʼan, qajeelfama Waaqayyo kenne deggeruudhaan jireenya ofii keenyaa keessatti qajeelfama kana akkamitti akka hordofnu ibsaa.
Yeroo dhimma akkanaa irratti mariʼattan, ejjennoo siyaasaa kam irraa iyyuu guutummaatti walaba taʼaa.
Seerri tokko akka baʼu, akka diigamu ykn akka jijjiiramu yaada hin laannu; namoonni ilaalcha keenya akka deggeranis dhiibbaa isaan irratti hin goonu.
Yihowaan, warra ilaaltuu olaanaa taʼaniif ulaagaalee baasuudhaan, namoota muudaman irraa waan guddaa akka eegu argisiiseera.
Fakkeenya gaarii akka taʼan isaan irraa eega; akkasumas gumii inni dhiiga Ilma isaatiin bite akkaataa itti qabaniif isaan gaafata.
Yihowaan eegumsa tiksitoota isa jala jiranii jalatti tasgabbiidhaan akka jiraannu barbaada.
Kanaafuu, ulaagaan Kitaaba Qulqulluu jaarsolii Kiristiyaanaa irraa barbaadamu, Yihowaan hammam akka nuuf yaadu nu yaadachiisa.
Ulaagaalee kana keessaa hedduun isaanii wanta Yihowaan Kiristiyaanota hunda irraa barbaadu waan taʼaniif, hundi isaanii iyyuu ulaagaalee kana irraa barumsa argachuu dandaʼu.
Fakkeenyaaf, hundi keenya tole kan jennuu fi sirriitti kan yaadnu taʼuu qabna.
Jaarsoliin tuutichaaf fakkeenya taʼuuf yeroo yaalan, nuti immoo isaan irraa barachuu fi amantii isaanii hordofuu dandeenya.
Caqasa kana irratti xiinxaluun keessan Yihowaan dhuunfaatti akka isin jaallatuu fi akka isiniif yaadu hubachuuf isin gargaara.
Yihowaa biratti iddoo guddaa akka qabdan mirkanaaʼoo taʼa.
Waaqayyo adda durummaadhaan nuu wajjin kan wal qunnamu karaa Dubbii isaa waan taʼeef Dubbii isaatiif iddoo guddaa kennuu qabna.
Warrii fi ijoolleen wal amanuu akka dandaʼanii fi akka jaallataman akka isaanitti dhagaʼamuuf, wal qunnamtiin gaarii taʼee fi gara laafina irratti hundaaʼe gidduu isaanii jiraachuun isaa barbaachisaa dha.
Yihowaa irraa maal eeguu dandeenya?
Isa arginee fi sagalee isaa dhageenyee beekuu baannus, Dubbii isaa isa geggeessaa hafuuraatiin barreeffametti fayyadamee kan nutti dubbatu siʼa taʼu, nuyi immoo isa dhagaʼuun nu barbaachisa.
Yihowaan nu warra isaaf of murteessine geggeessuu fi wanta nu miidhu irraa nu eeguu barbaada.
Akkasumas, akka isa beeknuu fi akka isatti amanamnu barbaada.
Gocha halalummaa akka raawwattuuf qorumsa si irra gaʼuu wajjin walʼaansoo gochaa jirta yoo taʼe maal gochuu dandeessa?
Dadhabina akka qabdu amanii fudhadhu.
Cimina akka sii kennu Waaqayyoon kadhadhu.
Haalawwan gocha akkasiitti si geessuu dandaʼan irraa fagaadhu.
Qorumsi yeroo si mudatu yeruma sana tarkaanfii fudhadhu.
Yesus qorumsa moʼuu wajjin haala wal qabateen fakkeenya gaarii nuu taʼa.
Waadaa Seexanni isaaf galeen hin gowwoomfamne; yeroo fudhatee faayidaa fi miidhaa isaa irrattis hin yaadne.
Kanaa mannaa, Kan jedhu caafameera jechuudhaan yeruma sana deebii isaaf kenneera.
Yesus Dubbii Waaqayyoo sirriitti kan beeku taʼuun isaa, dafee tarkaanfii fudhachuu fi yeroo qorumsaatti caqasa caqasuudhaaf isa dandeessiseera.
Seexana loluu fi moʼuudhaaf, wanta halalummaa akka raawwannu nu qoru irraa fagaachuu qabna.
Abrahaam wantoota xixiqqoo fakkaatan irratti illee Yihowaadhaaf ajajamuu amaleeffatee waan tureef, michummaan inni Waaqayyoo wajjin qabu cimaa akka taʼu gochuu dandaʼeera.
Gaaffiiwwan ciccimoon yommuu keessa isaatti uumamanitti gargaarsa gaafachuudhaan wanta garaa isaa keessa jiru Yihowaatti himachuu akka dandaʼu itti dhagaʼameera.
Fakkeenyaaf, Waaqayyo magaalota Sodoomii fi Gomoraa balleessuuf akka jedhu yommuu hubatu, Abrahaam namoonni qajeeloon warra hamootaa wajjin balleeffamuu dandaʼu jedhee yaaddaʼee ture.
Tarii Abrahaam waaʼeen ilma obboleessa isaa Looxii fi maatii isaa warra yeroo sanatti Sodoom keessa jiraachaa turanii isa yaaddessee taʼuu dandaʼa.
Abrahaam gaaffiiwwan isaa kana kan gaafate, gad of deebisuu fi Waaqa isa abbaa firdii guutummaa biyya lafaa taʼetti amanamuudhaan ture.
Yihowaanis garaa nama hundumaa akka ilaaluu fi yeroo murtii isaa raawwatutti illee qajeelota oolchuu akka barbaadu ibsuudhaan inni hammam gara laafessa akka taʼe obsaan Abrahaamiin barsiiseera.
Beekumsii fi muuxannoon Abrahaam argate hundi, michummaa cimaa Yihowaa wajjin qabu eegee akka jiraatu akka isa gargaare hin shakkisiisu.
Yohannis ergamaan, Dh.
xumura jaarraa jalqabaatti ergamoota malakata afuufan torba mulʼataan argee ture.
Ergamaan inni shanaffaan malakata isaa yommuu afuufu, Yohannis urjiin tokko samii irraa yommuu lafa dhaʼu arge.
‘Urjichi banaa boolla lafa jalaa ittiin banu of harkaa qaba ture.
Aarri guddaan kan kaʼe siʼa taʼu, aaricha keessaas gurmuun hawaannisaa ol yaaʼe.
Gurmuun hawaannisaa fakkeenyaan ibsame kun biqiltoota nyaachuu mannaa, namoota warra mallattoo Waaqayyoo addattii hin qabne miidhe.
Yohannis badii guddaa gurmuun hawaannisaa geessisuu dandaʼu akka beeku hin shakkisiisu.
Dhaʼichi hawaannisaa bara Museetti Gibxii durii keessatti miidhaa guddaa geessisee ture.
Fakkeenyi hawaannisaa Yohannis arge, Kiristiyaanota dibamoo ergaa murtoo Yihowaa cimaa taʼe labsan akka gaariitti ibsuu dandaʼa.
Michoonni isaanii miliyoonaan lakkaaʼamanii fi lafa irra jiraachuuf abdii qabanis isaanii wajjin hojjechaa jiru.
Yihowaatti dhihaachuuf yeroo hunda isaa wajjin wal qunnamuun baayʼee barbaachisaa dha.
Waaqayyoo wajjin wal qunnamuu kan dandeessu akkamitti?
Yihowaatti kan dubbattu kadhannaa yeroo hunda isatti dhiheessituuni dha.
Yommuu yeroo hunda Dubbii isaa dubbistuu fi irratti xiinxaltu immoo Waaqayyo akka sitti dubbatu gochaa jirta jechuun ni dandaʼama.
Kadhannaa kee irratti dhimma tokko adda baastee yeroo caqastu, ifatti kan mulʼatu taʼuu baatus deebii Yihowaan sii kenne sirriitti hubachuu ni dandeessa.
Kadhannaa keetiif deebii argachuun kee Yihowaan caalaatti akka sii dhugoomu godha.
Kana malees, wanta si yaaddessu Yihowaadhaaf yeroo ibsitu, innis caalaatti sitti dhihaata.
Yihowaatti dhihaachuu keenya jireenya keenya guutuu itti fufna.
Inni nutti dhihaachuudhaaf tarkaanfii akka fudhatu yoo barbaanne, nutis isatti dhihaachuuf tarkaanfii fudhachuu qabna.
Kanaaf, karaa qayyabannaa Macaafa Qulqulluu fi kadhannaa, yeroo hunda Yihowaa wajjin wal qunnamuuf carraaqqii haa goonu.
Akkas yeroo goonu walitti dhufeenyi isaa wajjin qabnu guddachaa waan deemuuf, qorumsa nu mudatu dandamachuu ni dandeenya.
Addunyaa haaraa Waaqayyo fidu keessatti fedhiin keenya ni guutama; gammachuus ni qabaanna.
Yihowaan fedhii keenya nuuf hin guutu utuu taʼee, milkaaʼina argachuu fi wantoota qulqulluu nama gammachiisan irratti hirmaachuuf fedhii akka qabaannu godhee nu uuma turee?
Yihowaan karaa kanaanis taʼe karaa kan biraatiin yeroo hunda fedha warra lubbuu qaban hundumaa in quufsa.
Bashannanni barbaachisaa taʼus, gammachuun irraa argamu kan guddatu walitti dhufeenya Yihowaa wajjin qabnuuf dursa yoo kennine dha.
Addunyaa haaraa keessattis haalli kun dhugaa dha.
Kanaafuu, fedhii dhuunfaa keenyaaf iddoo isaaf malu kennuun, akkasumas Mootummichaaf dursa kennuunii fi eebbawwan hafuuraa yeroo ammaatti tajaajiltoonni Yihowaa argachuu dandaʼan irratti xiyyeeffachuun keenya barbaachisaa dha! Jannata dhuftu keessatti, gammachuu guddaa hanga ammaatti argannee hin beekne arganna.
Jireenya dhugaatiif ammuma qophii gochuudhaan, jireenya sana argachuuf fedhii guddaa akka qabnu haa argisiisnu.
Jaarmiyaan Yihowaa Galmawwan Mootummaa ijaaruu fi ijaarsa isaatiif gargaarsa qarshii gochuudhaan guddina cimaa argisiisaa jira.
Galmawwan Mootummaa kanaaf diizaayinii kan baasu, kan ijaaruu fi kan haaromsu namoota kaffaltii malee fedhiidhaan hojjetani dha.
Sadaasa   irraa eegalee addunyaa maratti wiirtuuwwan waaqeffannaa babbareedoon  ol taʼan ijaaramaniiru.
Kana jechuun, waggoottan  guyyaa guyyaatti giddu galeessaan Galmawwan Mootummaa haaraa shantu ijaarame jechuu dha.
Iddoo barbaachisu hundatti Galmawwan Mootummaa ijaaruuf carraaqqiin godhamaa jira.
Kennaan jaalala irratti hundaaʼe kun seera buʼuuraa Caaffata Qulqullaaʼoo irratti argamuu fi gara lachuuf iyyuu akka wal qixxaatuuf wanti warra kaan irraa hafu qaawwa warra kaanii akka duuchu dubbatu irratti kan hundaaʼe dha.
Qophii kanaan, gumiiwwan qarshii Galma Mootummaa ittiin ijaarratan hin qabneef iddoowwan waaqeffannaa mimmiidhagoon ijaaramaniiru.
Jireenya keenya keessatti harka Yihowaa arguu kan dandeenyu akkamitti taʼuu dandaʼa?
Mee yaadaa: Tarii dhugaa akka dhageessuuf haala kan mijeesse Waaqayyo akka taʼe sitti dhagaʼama taʼa.
Walgaʼiiwwan Kiristiyaanaa irratti argamtee kutaa tokko erga dhageessee booda, Kun wanta na barbaachisu dha jettee beektaa?
Yookiin immoo kadhannaa dhiheessite tokkoof deebii argattee taʼuu dandaʼa.
Tarii immoo tajaajila kee balʼifachuuf murteessitee, akkaataan Yihowaan haala isaa itti siif mijeesse si dinqisiisee taʼuu dandaʼa.
Akkasumas, dhimma hafuuraatiif dursa kennuuf jecha hojii dhiistee waadaan Waaqayyo, Ani matumaa si hin gatu jechuudhaan gale dhugaa taʼuu isaa argiteetta taʼa.
, NW Karaa hafuura dammaqoo yoo taanee fi yaadni garaa keenya qulqulluu yoo taʼe, karaawwan hedduu Yihowaan ittiin nu gargaare hubachuu dandeenya.
‘Yaadni garaa keenyaa qulqulluu taʼuu kan dandaʼu akkamitti?
Keessi keenya qulqulluu taʼuu qaba; akkasumas amala gadhee kam iyyuu dhiisuu qabna.
Karaa hafuuraa cimoo yoo taanee fi amala gaarii yoo argisiisne, warra Waaqayyoon arguu dandaʼan keessaa tokko taʼuu dandeenya.
Qilleensii fi dambaliin Phexros utuu bishaan irra deemuu isa marsee ture, rakkinaa fi qorumsa yeroo harʼaa nu mudatuu wajjin wal bira qabamuu dandaʼa.
Wantoonni kun humna keenyaa ol yoo taʼan illee, gargaarsa Yihowaatiin jabaannee dhaabachuu ni dandeenya.
Phexros sababa qilleensaa fi dambalii galaanaatiin liqimfamuu akka hin jalqabne yaadadhu.
Macaafni Qulqulluun, Qilleensi jabaan sun yeroo isatti dhagaʼame garuu in sodaate jedha.
Phexros Yesus irratti xiyyeeffachuu waan dhiiseef amantiin isaa ni raafame.
Nutis, qilleensi jabaan akka nutti dhagaʼamu gochuudhaan humna qilleensichaa irratti xiyyeeffachuu yoo jalqabnee fi Yihowaan akka nu gargaaru yoo shakkine liqimfamuu jalqabuu dandeenya.
Macaafni Qulqulluun amantii dhabuu cubbuu isa nutti qabate akka taʼetti waan ibsuuf, amantiin keenya baduu akka dandaʼu dagachuu hin qabnu.
Muuxannoo Phexros irraa hubachuun akka dandaʼamutti, wanta irratti xiyyeeffachuu hin qabne irratti yoo xiyyeeffanne amantiin keenya laafuu dandaʼa.
Yesus cubbamaa taʼuu baatus, yeroo lafa irra ture namoota cubbamoo wajjin jiraata ture.
Kan isa guddisan warra isaa cubbuu dhaalani dha; waggoota hedduudhaaf kan jiraates firoota isaa cubbuu dhaalanii wajjini.
Duuka buutonni isaa warri isatti dhihaatan illee amaloota namoonni naannoo isaanii jiran argisiisan kan akka kooraa fi ofittummaa ni argisiisu turan.
Fakkeenyaaf, galgala guyyaa Yesus itti ajjeefame dura turetti, nu keessaa eenyutu caala jechuu irraa kan kaʼe, ergamoota isaa gidduutti morkiin kaʼee ture.
Haa taʼu malee, Yesus duuka buutonni isaa warri cubbuu dhaalan karaa hafuuraa guddina gochuu fi gumii tokkummaa qabu ijaaruu akka dandaʼan amanannaa qaba ture.
Galgala sana Yesus tokkummaa jaalala irratti hundaaʼe akka qabaatan akka isaan gargaaru Abbaa isaa isa samii akkana jechuudhaan kadhateera: Isaanis tokko haa taʼan; yaa abbaa, akka ati ana keessa jirtu anis si keessa akkan jiru, isaanis nu keessa haa jiraatan; akkuma nuyi tokko taane, isaanis tokko haa taʼan.
Yesus bartoonni isaa irra deddeebiʼanii isaan keessaa eenyu akka caalu wal mormaa kan turan taʼus, abdii isaanitti hin kutanne.
Gorsa inni isaanii kenne yeroo dagatanittis callisee bira hin dabarre.
Jaalalaa fi garraamummaadhaan kakaʼee yeroo fi iddoo mijataa taʼetti sirreeffama akka godhan isaan gorseera.
Ijoollee keessan adabuudhaan jaalala isaaniif qabdan ibsaafii.
Yeroo tokko tokko sababii wanti tokko sirrii ykn dogoggora itti taʼe ibsuun qofti gaʼaa dha.
Yeroo kan biraa immoo mucaan keessan wanta itti himtan hojii irra hin oolchu taʼa.
Haalli akkasii yeroo uumamu fakkeenya Yesus hordofaa.
Yeroo fi iddoo sirrii taʼetti, obsaan qajeelfama, leenjii fi sirreeffama isaaf kennuudhaan karaa jaalalaa fi garraamummaa argisiisuun mucaa keessan adabaa.
Obboleettiin Afriikaa Kibbaatti argamtuu fi Iilaan jedhamtu akkana jetteetti: Warri koo aariidhaan ykn sababan itti adabamu utuu naaf hin ibsin na hin adaban.
Kun immoo nageenyi akka natti dhagaʼamu godheera.
Daangaa koo beekeera; wanti na irraa eegamu maal akka taʼes hubadheera.
Namoonni yoo nu dhagaʼanis taʼe cimsanii yoo nu morman, nuti Dhugaa Baatonni Yihowaa gareedhaan hojii lallabaa keenyaan akka beekamnu namoonni hedduun ni amanu.
Tarii immoo, tajaajila irratti namoonni wantoota nuti itti amannu irratti kan walii hin galle taʼanis, sababa hojii keenya kanaatiin akka nu kabajan dubbatan si mudatanii taʼuu dandaʼa.
Akkuma beekamu, Yesuus misiraachoon Mootummichaa guutummaa lafaa irratti akka lallabamu raajii dubbateera.
Gareewwan amantii hedduun, Wangeela ykn misiraachoo lallabaa akka jiran itti dhagaʼama.
Haa taʼu malee, yeroo baayʼee lallabni isaanii seenaa mataa isaanii dubbachuu, waldaatti tajaajiluu ykn miidiyaatti, jechuunis televijinii ykn Intarneetiitti fayyadamanii sagantaawwan garaa garaa dabarsuu irratti qofa kan xiyyeeffate dha.
Warri kaan immoo hojii tola ooltummaa hojjetan ykn gama yaalii fayyaa fi barumsaatiin wanta hojjetan dubbatu.
Jabaatanii dhaabachuun hojii akkamii fiixaan baasa?
‘Wanti tokko illee utuu nutti hin hirʼatin, karaa hundumaan guutuu fi mudaa kan hin qabne akka taanu nu gargaara.
Qorumsi dadhabinni keenya, jechuunis wanti fooyyeffachuu qabnu ifa akka nuu taʼu godha.
Qorumsawwan yeroo nu mudatanitti jabaannee yoo dhaabanne garuu, Kiristiyaana guutuu fi mudaa hin qabne taana.
Fakkeenyaaf caalaatti obsa qabeeyyii, kan dinqisiifannuu fi gara laafeyyii taʼuu dandeenya.
Jabaatanii dhaabachuun akka Kiristiyaana tokkootti nu bocuudhaan hojii guddaa waan hojjetuuf, qorumsa si mudatu hambisuuf jettee dhugaawwan buʼuuraa Kitaaba Qulqulluu hordofuu hin dhiisin.
Fakkeenyaaf, yaadawwan xuraaʼoo wajjin walʼaansoo gochaa jirtaa?
Taanaan, qorumsa kanaaf harka kennuu mannaa, fedhiiwwan akkanaa kadhannaadhaan of irraa ittisi.
Kana gochuudhaan of toʼachuu baruu dandeessa.
Miseensota maatii hin amanne irraa mormiin si irra gaʼaa jiraa?
Dhiibbaa kanaan moʼamuu mannaa, waaqeffannaa garaa guutuudhaan dhiheessitu itti fufuuf kutadhu.
Waaqayyo biratti fudhatama argachuuf, jabaannee dhaabachuu akka qabnu yaadadhu.
Yesuus kan lallabe misiraachoo Mootummaa Waaqayyoo siʼa taʼu, barattoonni isaas kanuma akka godhan irraa eega.
Gareen namootaa ergaa kana saba hundumaatti lallabaa jiran eenyufaʼi?
Deebiin isa ifa dha; kana gochaa kan jiran Dhugaa Baatota Yihowaa qofa dha.
Lubni misiyoonii taʼe tokko biyyoota garaa garaa keessa akka jiraatee fi Dhugaa Baatota biyyoota inni deeme keessa jiraatan ergaan isaan lallaban maal akka taʼe gaafatee akka ture Dhugaa Baatuu tokkotti hime.
Deebii akkamiitu isaaf kenname laata?
Lubichi, Hundi isaanii iyyuu, Misiraachoo Mootummichaa jedhanii deebii wal fakkaataa naa deebisuudhaan gowwoota taʼuu isaanii argisiisaniiru jedheera.
Dhugaa Baatonni kun garuu gowwoota utuu hin taʼin, akkuma Kiristiyaanota dhugaa irraa eegamu tokkummaadhaan dubbachuu isaanii ti.
Akkasumas ergaa Masaraa Eegumsaa Mootummaa Yihowaa Beeksisu keessatti argamu dubbachaa turan.
Barruun kun afaanota  kan maxxanfamu siʼa taʼu, maxxansi tokko giddu galeessaan koppii gara miliyoona  taʼuun qophaaʼa; kun immoo barruu addunyaa irratti balʼinaan raabsamu akka taʼu isa godheera.
Gosa, aadaa ykn saba keenyaan kooruun keenya, ilaalcha Yihowaan bulchiinsa namootaatiif qabuu fi ilmaan namootaa maatii tokko taʼaniif qabuu wajjin wal faallessa.
Waaqayyo aadaa keenya akka jibbinu akka nu irraa hin eegne beekamaa dha.
Garaagarummaan aadaa, haala garaa garaa ilmaan namootaa qabanii fi dinqisiisaa taʼe kan argisiisu dha.
Taʼu iyyuu, akka ilaalcha Waaqayyootti namoonni hundinuu qixxee akka taʼan yaadachuu qabna.
Iddoo irraa dhufne ilaalchisee koorri nutti dhagaʼamuun isaa, miirri sabboonummaa nu keessa akka jiru kan argisiisu taʼuu isaa irra iyyuu, tarkaanfii jalqabaa ejjennoo laaffisuutti nama geessu taʼuu dandaʼa.
Namoonni gumii jaarraa jalqabaa keessa turan tokko tokko illee, lammiin isaanii gara biraa taʼuu isaatiin kan kaʼe obboloonni isaanii isaan qoodanii waan turaniif, Kiristiyaanonnis koora akkanaa irraa walaba miti.
Koorri sirrii hin taane nu keessa jiraachuu fi dhiisuu isaa akkamitti beekuu dandeenya?
Obboleessi ykn obboleettiin biyya kan biraatii dhufan tokko yaada tokko sii kennan haa jennu.
‘Asitti kan hojjennu akkasitti miti jechuudhaan daftee yaada isaanii mormitaa?
Kanaa mannaa, hundi keenya gorsa Kitaaba Qulqulluu irratti hundaaʼee fi caqasa guyyaa harʼaa irra jiruu hojii irra oolchuu qabna.
Rakkoowwan barreeffamoota dargaggootaaf qophaaʼan irratti ibsaman keessaa baayʼeen isaanii, isaan irratti qofa kan mulʼatan miti.
Hundi keenya iyyuu, amantii keenyaaf falmuu, miira keenya toʼachuu, dhiibbaa hiriyaa moʼuu, akkasumas hiriyummaa gadhee fi bohaartii qulqulluu hin taane irraa fagaachuu qabna.
Mata dureewwan kunii fi kaan, barreeffamoota dargaggoota umurii waggoota kurnanii keessatti argamaniif qophaaʼan irratti ni baʼu.
Kiristiyaanonni gaʼeessota taʼan barreeffamoota dargaggootaaf qophaaʼan dubbisuun ulfina isaanii akka tuqu itti dhagaʼamuu qabaa?
Matumaa akkas taʼuu hin qabu! Barreeffamichi kan qophaaʼe haala dargaggoota hawwatuun taʼus, barumsi achi irratti baʼu dhugaa buʼuuraa Kitaaba Qulqulluu isa yeroon itti hin darbine irratti kan hundaaʼe waan taʼeef, hundi keenya iyyuu qophiiwwan hafuuraa kana irraa fayyadamuu dandeenya.
Barreeffamoonni keenya dargaggoonni rakkina akka moʼan qofa utuu hin taʼin, karaa hafuuraa akka guddatanii fi Yihowaatti akka dhihaatanis isaan gargaaru.
Obboloonni manguddoo taʼan illee kana irra faayidaa argachuu ni dandaʼu.
Babalʼistoota Mootummichaa waan taaneef, qajeelchaa yeroo hundaa taanee tajaajila yeroo guutuu keessa galuu barbaadna taʼa.
Galma kana irra gaʼuuf immoo, jireenya keenya salphisuuf tarkaanfii fudhachuu jalqabna.
Taʼus, waan xinnoo qofa qabaachuudhaan gammachuu dhugaa argachuun kan dandaʼamu taʼuun isaa nu shakkisiisa taʼa.
Ajajni Kitaaba Qulqulluu qajeelchaa akka taanu ajaju akka hin jirre beekamaa dha; babalʼistoota amanamoo taanee Yihowaa tajaajiluu keenya itti fufuu dandeenya.
Haa taʼu malee, Yesuus namoonni Mootummichaaf jecha aarsaa kaffalan eebba hedduu akka argatan mirkaneesseera.
Kana malees akka Kitaabni Qulqulluun jedhutti, Yihowaan galata akka aarsaatti jaallannee isaaf dhiheessinutti, akkasumas waaqeffannaa dhugaa babalʼisuuf wanta dandeenye gammachuudhaan gochuu keenyatti ni gammada.
Yaadawwan Kitaaba Qulqulluu irratti hundaaʼan kunii fi kadhannaan qajeelfama argachuuf dhiheessinu, ilaalcha Yihowaa akka beeknu nu hin gargaaranii ree?
Yaadawwan kana irratti xiinxaluun keenya, murtoo nu fayyaduu fi eebba Abbaa keenya isa samii nuuf argamsiisu gochuuf nu gargaaruu dandaʼa.
Dhaggeeffattoonni Yesuus sun wantoota isaan yaaddessuu hin qabne irratti yaaddaʼaa turan.
Yesuus kana akka dhiisan barbaada ture; sababa itti kana jedhes qaba.
Waaʼee wantoota buʼuura taʼanii illee utuu hin barbaachisin yaaddaʼuun ykn dhiphachuun, namni tokko yaadni isaa hihhiramee wantoota hafuuraa jireenyaaf caalaatti barbaachisan akka dhiisu godha.
Yesuus barattoota isaatiif baayʼee waan yaaduuf, Lallaba isaa isa Gaaraa irratti waaʼee hawwii balaa qabu kanaa siʼa afur irra deddeebiʼee isaan akeekkachiiseera.
Yesuus wanta guyyaa guyyaadhaan namoota barbaachisu akka gaariitti beeka ture.
Kana malees, duuka buutonni isaa jaarraawwan hedduu booda, guyyoota dhumaa yeroon addaa baayʼee rakkisaa taʼe itti dhufu keessa jiraatan haalawwan rakkisaa keessa akka darban beeka ture.
Haalawwan rakkisoon kun hojii dhabuu, kufaatii dinagdee, hanqina nyaataa fi deega guddaa namoota baayʼee irra gaʼu kan dabalatani dha.
Haa taʼu malee, Yesuus jireenyi nyaata irra, qaamnis uffata irra akka caalu hubatee ture.
Yaada jannata hafuuraa jedhutti yeroo baayʼee fayyadamna.
Jannanni hafuuraa, haala addaa karaa hafuuraa nuyi keessa jirru, jechuunis haala Waaqayyoo fi obboloota keenyaa wajjin nagaa qabaachuuf nu dandeessisu dha.
Haa taʼu malee, yaadni jannata hafuuraa fi mana qulqullummaa hafuuraa jedhu tokko akka taʼetti ilaalamuu hin qabu.
Manni qulqullummaan hafuuraa, qophii Waaqayyo waaqeffannaa dhugaadhaaf godhe dha.
Jannanni hafuuraa immoo, warra Waaqayyo duratti fudhatama qabanii fi yeroo harʼaatti mana qulqullummaa hafuuraa keessatti isa tajaajilaa jiran adda baasanii beekuuf kan tajaajilu dha.
Yeroo baayʼee Yesuus waaʼee Mootummichaa dhuunfaatti namoota mariisisa ture.
Fakkeenyaaf, boolla bishaanii Yaaqoob magaalaa Siikaar biratti argamutti dubartii tokkoo wajjin marii hoʼaa fi buʼa qabeessa taʼe godhee ture.
Akkasumas, Maatewos isa Leewwii jedhamuu fi qaraxa sassaabuu wajjin mariʼateera.
Maatewos afeerrii Yesuus akka inni duuka buutuu isaa taʼuuf isaaf dhiheesse fudhateera.
Maatewosii fi warri kaan yeroo Yesuus cidha mana Maatewositti godhame irratti saʼaatii dheeraadhaaf dubbatu dhagaʼanii turan.
Yeroo biraatti immoo, Yesuus Naatnaaʼel isa nama biyya Naazireetiif ilaalcha gaarii hin qabne jaalalaan haasofsiiseera.
Haa taʼu malee, Naatnaaʼel ilaalcha isaa jijjiiruuf kakaʼee ture.
Barumsa Yesuus inni nama Naazireet taʼe barsiisu caalaatti barachuuf murteessee ture.
Kanaaf, babalʼistoonni haaraan jaalalaan, akkasumas utuu hin dhiphatin namootaa wajjin akka mariʼatan leenjisuuf sababii gaʼaa qabna.
Obboloonni nuti gama kanaan gargaarru, namoonni garaa qajeelaa qaban xiyyeeffannaan yommuu isaaniif kennamuu fi dubbii gaariidhaaf deebii yommuu kennan arguun akka isaan gammachiisu beekamaa dha.
Gaaʼelli kutaa jireenyaa ti.
Akkaataa gaaʼelli itti hundeeffamee fi kaayyoo isaa ilaaluun keenya, walitti dhufeenya kanaaf ilaalcha sirrii akka qabaannuu fi eebba argamsiisu irraa guutummaatti faayidaa argachuuf nu gargaara.
Waaqayyo nama jalqabaa kan taʼe Addaamiin erga uumee booda, akka inni maqaa isaaniif baasuuf bineensota gara isaatti fidee ture.
Namichaaf garuu kan akka isaatii, kan isa gargaartu hin argamne.
Kanaaf, Waaqayyo Addaam hirriba cimaa akka rafu gochuudhaan, lafee cinaachaa isaa keessaa tokko fuudhee dubartii uumuudhaan isaaf kenne.
Kanaaf, gaaʼela kan hundeesse Waaqayyo dha.
Yesuus wanta Yihowaan dubbate akkana jechuudhaan irra deebiʼee dubbateera: Namni abbaa isaa fi haadha isaa ni dhiisa; haadha manaa isaattis ni maxxana; lamaanuu foon tokko ni taʼu.
Waaqayyo dubartii jalqabaa uumuuf lafee Addaamitti fayyadamuun isaa, hiriyoonni gaaʼelaa jalqabaa walitti dhufeenya gaarii akka qabaatan godheera.
Wal hiikuunis taʼe, hiriyaa gaaʼelaa tokkoo ol qabaachuun qophii Waaqayyoo hin turre.
Rakkoowwan ciccimoon gaaʼela keessatti uumaman, hiriyaan gaaʼelaa inni tokko ykn lamaan isaanii gargar baʼuu ykn wal hiikuu akka yaadan gochuu dandaʼu.
Hiriyaa gaaʼelaa ofii irraa gargar baʼuun akka laayyootti ilaalamuu hin qabu.
Gargar baʼuun yeroo rakkoowwan ciccimoon kaʼanitti furmaata kan argamsiisu fakkaatus, yeroo baayʼee rakkoowwan dabalataa uuma.
Yesuus, wanta Waaqayyo namni abbaa fi haadha isaa dhiisuudhaan haadha manaa isaatti akka maxxanu dubbate erga irra deebiʼee dubbatee booda, Waan Waaqayyo walitti qabsiise, namni gargar hin baasin jedheera.
Kana jechuun, abbaan manaas taʼe haati manaa waan Waaqayyo walitti qabsiise gargar baasuu hin qaban jechuu dha.
Yihowaan, gaaʼelli walitti dhufeenya umurii guutuu akka taʼetti ilaala.
Hiriyoonni gaaʼelaa, hundi keenya iyyuu Waaqayyo duratti akka itti gaafatamnu yaadachuun isaanii, rakkoowwan uumaman utuu hin cimin dafanii furuuf carraaqqii guddaa akka godhan isaan kakaasa.
Daaniʼelii fi hiriyoonni isaa boojuudhaan yeroo fudhatamanitti, warri Baabilon afaan warra Kaldootaa isaan barsiisuudhaan aadaa isaanii akka fudhatan gochuuf yaalanii turan.
Kana malees, angafni hojjettootaa leenjii isaaniif kennamu hordofaa ture maqaa warra Baabilon isaaniif moggaase.
Maqaan Daaniʼeliif kenname maqaa Beel jedhuu fi waaqa tolfamaa Baabilon isa guddaa wajjin kan wal qabatu ture.
Nebukadnezaar Mootichi, Daaniʼel Waaqni isaa Yihowaan waaqa warra Baabiloniin akka moʼametti akka yaadu barbaadee taʼuu dandaʼa.
Daaniʼel nyaata mootichaaf dhihaatu akka nyaatu kan afeerame taʼus, akka of hin xureessineef garaa murate.
Afaan dhalootaa isaatiin, caaffata qulqullaaʼoo qoʼachuu isaa waan itti fufeef, biyya isaatii ala jiraatus fayyaa hafuuraa isaa eeggachuu dandaʼeera.
Kanaan kan kaʼes, erga gara Baabilon dhaqee waggaa  booda illee maqaa Afaan Ibrootaatiin isaaf moggaafameen beekama ture.
Yesuusii fi barattoonni isaa misiraachicha lallabuuf malawwan akkamiitti fayyadaman?
Daandii irrattis taʼe bakka gabaatti lallabuudhaan, iddoo itti namoota argachuu dandaʼan hunda dhaqaniiru.
Hojiin lallabaa, manaa gara manaa deemanii namoota fedhii qaban barbaaduus kan dabalatu dha.
Malli akka gaariitti qindaaʼe kun, akka isaan namoota wal hin caalchisne argisiiseera.
Seenaan Dhugaa Baatota Yihowaa hoo gama kanaan maal argisiisa?
Yesuus Mootii taʼee bulchuu kan jalqabe bara  irraa kaasee akka taʼe kan lallabu isaan qofa dha.
Akkuma Yesuus ajaje, hojii lallabaatiif dursa kennu.
Kitaabni Utubaawwan Amantii—Gumiiwwan Ameerikaa fi Miiltoowwan Isaanii Ingiliffa jedhamu, akkana jedheera; Dhugaa Baatonni Yihowaa hojiin isaanii inni guddaan ergaa hafuuraa waaʼee badiisa addunyaa dhufaa jiruu fi wanta fayyinaaf barbaachisu dubbachuu akka taʼe hin irraanfatan.
Dhugaa Baatonni Yihowaa, malawwan Yesuusii fi barattoonni isaa fayyadamaa turanitti fayyadamuudhaan ergaa kana lallabuu isaanii itti fufaniiru.
Yeroo muraasa dura, gumiiwwan hedduun gara waggaa lamaatiif Qoʼannaa Kitaaba Qulqulluu Gumii irratti kitaaba Yihowaatti Dhihaadhu jedhamu qoʼataniiru.
Qoʼannaa sana irratti waaʼee amalawwan Waaqayyoo qoʼachuun kee, akkasumas yaada obboloonni garaadhaa kennan dhagaʼuun kee jaalala ati Abbaa kee isa samiitiif qabdu siif hin guddisnee?
Kana malees haasaa, hojiin argisiisaa fi dubbisa Kitaaba Qulqulluu xiyyeeffannaadhaan hordofuun keenya beekumsa Dubbii Waaqayyootiif qabnu nuuf dabala.
Walgaʼii irratti, jireenya keenya keessatti dhugaawwan buʼuuraa Kitaaba Qulqulluu hojii irra akka oolchinu baranna.
Fakkeenyaaf, Qoʼannaan Masaraa Eegumsaa wanta saba Waaqayyootiif barbaachisu kan barsiisu dha.
Qoʼannaan Masaraa Eegumsaa galmawwan kee akka qortu, Kiristiyaana hidhata kee taʼeef dhiifama akka gootu ykn kadhannaa kee akka fooyyeffattu si kakaaseeraa?
Walgaʼiin torban gidduutti godhamu immoo tajaajilaaf nu leenjisa.
Walgaʼii kana irratti Misiraachicha lallabuu fi dhugaawwan buʼuuraa Kitaaba Qulqulluu warra kaan barsiisuu kan dandeenyu akkamitti akka taʼe baranna.
Yiftaan Israaʼeloota warra Amoon jalaa bilisa baasuuf gargaarsi Waaqayyoo akka isa barbaachisu hubatee ture.
Moʼicha yoo isaaf kenne, yeroo inni waraanaa deebiʼutti nama isa simachuudhaaf jalqaba manaa gadi baʼu akka qalma gubamuutti akka isaaf kennu Yihowaadhaaf waadaa galee ture.
Aarsaan dhiheessa yeroo jedhu maal jechuu isaa ture?
Nama aarsaa godhanii dhiheessuun Yihowaa biratti ciiggaasisaa dha.
Kanaafuu, Yiftaan nama kam iyyuu kallattiidhaan aarsaa gochuuf akka hin yaadne ifa dha.
Seera Musee jalatti qalmi gubamu kan dhihaatu Yihowaadhaaf qofa ture; kanaafuu Yiftaan namni kun guutummaatti Yihowaa akka tajaajiluuf nan kenna jechuu isaa taʼuu hin oolu.
Waadaan kun hamma dhumaatti godoo qulqullaaʼaa keessatti tajaajiluu argisiisa.
Yihowaan Yiftaa kan dhagaʼe siʼa taʼu, moʼicha guddaas isaaf kenneera.
Yeroo Yiftaan bakka waraanaatii deebiʼu dursitee isa simachuuf kan baate intala isaa ishii tokkittii turte! Kun qorumsa cimaa dha.
Dhukkubni tokko tokko qoricha beekamu hin qabu taʼa.
Kanaafuu, yaaliin fayyaa tokko dhukkuba akka fayyisu kan odeeffamu taʼus, dhugaa taʼuun isaa mirkanaaʼaa miti taanaan of eeggannoo gochuu qabna.
Phaawulos hafuura qulqulluudhaan gaggeeffamee, Tole kan jettan taʼuun keessan namoota hundumaa biratti kan beekame haa taʼu jedheera.
Tole kan jennu taʼuun keenya jireenyi keenya dhimmawwan yaalii fayyaa wajjin wal qabatan irratti utuu hin taʼin, dhimmawwan hafuuraa irratti akka xiyyeeffatu gochuuf nu gargaara.
Jireenyi keenya fayyaa keenya eeguu irratti akka xiyyeeffatu yoo goone, ofittoo taʼuu dandeenya.
Wanti hunda caalaa barbaachisaa taʼe dhimma hafuuraa ti; fayyaa keenyaa wajjin haala wal qabateen wanti nuti eegnu madaallii isaa kan eege taʼuu qaba.
, NW Dhimmaawwan yaalii fayyaa wajjin wal qabatan irratti hundi keenya murtoo dhuunfaa gochuu fi itti gaafatamummaa isaa fudhachuu qabna.
Dhaabbileen amantii sobaa erga balleeffamanii booda maaltu taʼa?
Wanta dhugumaan garaa keenya keessa jiru beekuuf gargaara.
Namoonni hedduun dhaabbilee namootaa kattaa tullootaatti fakkeeffaman irraa gargaarsa barbaadu.
Sabni Waaqayyoo garuu gara gargaarsa Yihowaan qopheessutti baqatu.
Jaarraa jalqabaatti, yeroo gabaabaan sun yeroo itti Yihudoonni gara Kiristiyaanummaatti itti jijjiiraman hin turre.
Yeroo namoonni durumaanuu Kiristiyaanota turan tarkaanfii itti fudhatanii fi itti ajajaman ture.
Haaluma wal fakkaatuun, boqonnaa gabaabaan yeroo rakkina guddaatti argamus, yeroo itti amantoonni haaraan argamani dha jennee hin eegnu.
Kanaa mannaa, jaalala Yihowaadhaaf qaban argisiisuu fi obboloota Kiristos deggeruu akka dandaʼaniif amantoota dhugaatiif carraa gaarii bana.
Yihowaan jabina nuu kennuu fi akka qorumsa of irraa ittisnu nu gargaaruuf hafuura isaa isa humna cimaa qabuu nuu kenna.
Akkasumas, wantoota barbaachisaa hin taaneef yeroo, qarshii fi humna baayʼee baasuu akka hin qabne dabalatee, wantoota irraa fagaachuu qabnu ilaalchisee karaa Dubbii isaa fi karaa gumii dursee nu akeekkachiisa.
Eespenii fi Yaaneen warri qajeelchitoota turan ijoollee guddisan lama qabu turan.
Eespen akkana jedheera: Akka kanaan duraatti sochiiwwan tiʼookraasii irratti hirmaachuu waan hin dandeenyeef qorumsatti akka hin galle yeroo hundumaa Yihowaa kadhanna.
Yihowaan walitti dhufeenya isaa wajjin qabnuu fi hinaaffaa tajaajilaaf qabnu eeguuf akka nu gargaarus isa kadhanna.
Qorumsi gara biraan yeroo harʼaatti nu mudatu poornoogiraafii ilaaluu dha.
Namoonni tokko tokko sammuun isaanii wanta gadhee yaaduu isaa akka itti fufu heyyamuudhaan qorumsa kanatti galaniiru.
Haa taʼu malee, akkuma obboloonni keenya hedduun gochaa jiran nutis qorumsa kana of irraa ittisuu ni dandeenya.
Dhuguma iyyuu uumamni cufti karaa dinqisiisaa taʼeen kan gurmaaʼe dha.
Kanaafuu Yihowaan, waaqeffattoonni isaa akka gaariitti kan gurmaaʼan akka taʼan isaan irraa eeguun isaa nama hin dinqisiisu.
Waaqayyo kana gochuu akka dandeenyuuf Kitaaba Qulqulluu nuuf kenneera.
Gargaarsa jaarmiyaa Waaqayyoo fi qajeelfama Waaqayyoo malee jiraachuun, gammachuu akka dhabnuu fi jireenyi keenya rakkinaan akka guutamu godha.
Sabni Israaʼel durii gurmaaʼuu irratti fakkeenya gaarii taʼa.
Fakkeenyaaf, Seera Musee jalatti dubartoonni balbala dunkaana itti walgaʼanii duratti akka tajaajilan ramadaman jiru turan.
Yeroo booda immoo, Daawit Mootichi Lewwootaa fi luboota akka gaariitti gurmeessee ture.
Gumiin Kiristiyaanaa jaarraa jalqabaatti tures kan gurmaaʼe siʼa taʼu, jalqaba irratti qaama ol aanaa ergamoota qofa of keessatti qabate irraa qajeelfama argata ture.
Akkasumas, gorsii fi qajeelfamni karaa xalayaa ni kennama ture.
Gumiin Kiristiyaanaa jaarraa jalqabaatti ture guddachaa yeroo dhufutti, haalli jibbi sanyii akka jiraatu gochuu hin oolle tokko uumamee ture.
Yihudoonni Afaan Giriikii dubbatan, dubartoonni isaanii warri abbootiin manaa isaanii jalaa duʼan sirriitti akka hin qabamne dubbachuudhaan guunguman.
Dhimma kanaaf furmaata kennuuf, ergamoonni namni tokko illee akka hin dagatamneef dhiirota torba muudan.
Ergamoonni kun obboloota maqaa Giriikii qaban filatan; akkas kan godhanis, dubartoota abbootiin manaa isaanii jalaa duʼan sanaaf yaadanii taʼuu hin oolu.
Hubannus hubachuu baannus, aadaan itti guddanne hunda keenya irratti iyyuu dhiibbaa ni godha.
Kana malees, ollaawwan keenya, namoonni wajjin hojjennu ykn barannu, yaadawwan namoota biyya biraatii dhufan, lammummaa biraa qaban ykn bifti isaanii adda taʼe salphisan yeroo dubbatan ni dhageenya taʼa.
Waaʼee keenya hoo maal jechuutu dandaʼama?
Akkamitti?
Namoonni amanamoon irratti ibsaman kun sanyiin abdachiifame, jechuunis Yesuus Kiristoos jireenya samiitiif karaa utuu hin banin duʼan.
Taʼus, duʼaa kaʼanii namoota mudaa hin qabne taʼuudhaan lafa irra jiraatu.
Namoota bara Kiristiyaanotaa dura jiraatan tokko tokko ilaalchisee akkana jedha: Namoonni kun hundi amantii isaanii eeganii kan duʼan taʼanis, abdiiwwan sun yommuu raawwataman hin argine; kanaa mannaa fagootti ilaalanii isaan simatan.
Namoota kana keessaa tokko Abrahaam ture.
Abrahaam abdii gammachiisaa bulchiinsa sanyii abdachiifamee jalatti argamu hawwiidhaan eeggateeraa?
Yesuus mormitoota isaatiin, Abrahaam abbaan keessan guyyaa koo arguuf gammachuu guddaadhaan eeggachaa ture, guyyaa koo argees gammadeera jechuudhaan gaaffii kanaaf deebii ifa taʼe kenneera.
Haalli Saaraa, Yisihaaq, Yaaqoobii fi namoota Mootummicha isa Waaqayyo pilaanii isaa qopheessee fi ijaare abdiidhaan eeggachaa turan kaaniis akkasuma ture.
Nohii fi ijoolleen isaa sadan haadha manaa tokko tokko kan qaban taʼus, Bishaan Badiisaa booda tokkoo ol fuudhuun baramaa ture.
Aadaawwan hedduu keessatti halalummaan kutaa jireenyaa taʼee kan ture siʼa taʼu, sirnawwan amantii keessatti illee babalʼatee ture.
Abraamii Abrahaamii fi haati manaa isaa Saaraayi Saaraan Waaqayyoof ajajamuudhaan gara Kanaʼaan yeroo deemanitti, magaalattiin gochawwan gaaʼelaaf kabaja akka hin qabne argisiisaniin guutamtee turte.
Kanaaf, namoonni achi keessa jiraatan halalummaa irratti hirmaachaa waan turaniif, Yihowaan Sodoomii fi Gomoraan akka balleeffaman dubbatee ture.
Abrahaam maatii isaa akka gaariitti geggeessaa kan ture siʼa taʼu, Saaraan immoo matummaa abbaa manaa ishiitiif bitamuudhaan fakkeenya gaarii taateetti.
Abrahaam, ilmi isaa Yisihaaq haadha manaa Yihowaa waaqeffattu akka fuudhu itti himee ture.
Yaaqoob ilmi Yisihaaq inni yeroo booda ijoolleen isaa akaakilii gosoota Israaʼel  taʼanis waaqeffannaa dhugaatiif of eeggannoo godha ture.
Kadhannaan kun nyaata harʼaaf na barbaachisu utuu hin taʼin, nyaata harʼaaf nu barbaachisu kan jedhu taʼuu isaa hubadhaa.
Viiktoor inni Afriikaa keessatti ilaaltuu ol aanaa aanaa taʼee tajaajilu akkana jedheera: Anii fi haati manaa koo nyaata eessaa akka nyaannu ykn kiraa manaa kan nuuf kaffalu eenyu akka taʼe waan hin yaaddofneef Yihowaa nan galateeffadha.
Obboloonni keenya yeroo hundumaa gaarummaadhaan kakaʼanii wanta nu barbaachisu nuu guutu.
Haa taʼu malee, warri nu gargaaran gama dinagdeetiin dhiibbaa isaan irra gaʼu dandamachuu akka dandaʼaniif nan kadhadha.
Nyaata yeroo baayʼeedhaaf nu gaʼu kan qabnu yoo taʼe illee, waaʼee obboloota hiyyummaa keessa jiranii ykn balaan isaan mudatee yaaduu dandeenya.
Isaaniif kadhachuu qofa utuu hin taʼin, tarkaanfii kadhannaa keenyaa wajjin wal simu fudhachuu qabna.
Fakkeenyaaf, wanta qabnu obboloota hidhata amantii keenya taʼaniif kennuu dandeenya.
Akkasumas, buusiin goonu akka gaariitti hojii irra akka oolu waan beeknuuf, hojii addunyaa maraatiif yeroo hundumaa buusii gochuu dandeenya.
Tajaajiltoonni Waaqayyoo tokko tokko, gaaʼela kan dhaabbattan dhugaa barachuu isaanii dura waan taʼeef, hiriyaan gaaʼelaa isaanii Dhugaa Baatuu miti.
Yeroo kanattis taanaan, dhugaawwan buʼuuraa Kitaaba Qulqulluu keessatti argaman hojii irra oolchuun maatichi tokkummaa akka qabaatu godha.
Kun immoo ejjennoo ofii utuu hin laaffisin hamma dandaʼametti walii galuu kan dabalatu dha.
Kun ulfaataa taʼuu dandaʼa.
Yeroo harʼaatti Seexanni maatiiwwan miidhuu waan barbaaduuf, tajaajiltoonni Waaqayyoo hundi maatii keessatti tokkummaa isaanii eeguun isaanii barbaachisaa dha.
Gaaʼela erga dhaabbattanii kan turtan hammam iyyuu yoo taʼe, hiriyaa gaaʼelaa keessan jajjabeessuuf dhuunfaatti maal dubbachuu fi gochuu akka dandeessan yaadaa.
Gama kanaan maanguddoonni, miseensota gumii dargaggoota taʼan gargaaruu dandaʼu.
Darbee darbee hiriyoonni gaaʼelaa dargaggoota taʼan waaqeffannaa maatii keessan irratti akka argaman mana keessanitti afeeruu dandeessu.
Hiriyoonni gaaʼelaa kun yeroo isin faana dabarsanitti, gaaʼela keessa kan turame yeroo hammamiitiif iyyuu yoo taʼe, jaalalaa fi tokkummaa qabaachuun barbaachisaa akka taʼe hubachuu dandaʼu.
Akkuma Phaawulos nutis hojii lallabaatiin yeroo of qabsiisnutti, Yihowaan wantoota nu barbaachisan hunda akka nuu kennu amanannaa qabaachuu ni dandeenya.
Labsitoota Mootummichaa waan taaneef, wangeelli hadaraa nutti kennameera, akkasumas Yihowaan isaa wajjin kan hojjennu akka taanetti nu ilaala.
, hiika bara  Hojii Waaqayyootiin kan qabamnu taanaan, rakkina keenyaaf furmaata hamma nuu kennutti eeguun nuu salphata.
Walitti dhufeenya Yihowaa wajjin qabnu cimsachuuf guyyaa hundatti haa fayyadamnu.
Haalli nu dhiphisu yoo nu mudate, carraa kana Yihowaatti dhihaachuuf itti haa fayyadamnu.
Eeyyee, Dubbii Waaqayyoo akka gaariitti qoruudhaan, yeroo hunda kadhachuudhaan, akkasumas sochiiwwan hafuuraatiin qabamuudhaan, Yihowaan haala yeroo harʼaatti nu mudatu keessattis taʼe gara fuulduraatti nu mudachuu dandaʼu hunda keessatti akka nu gargaaru amanannaa qabnu haa guddifannu.
Akkamitti?
Walitti dhufeenya Yihowaa wajjin qabnuuf bakka guddaa kan kenninu yoo taʼe, yaada keenya dabalatee guutummaa jireenya keenyaatiin isa gammachiisuuf carraaqna.
Sammuun keenya wanta qulqulluu, gaarii fi galata qabu irratti akka xiyyeeffatu gochuudhaan garaa qulqulluu qabaachuu barbaadna.
Kan nama gammachiisu, Yihowaan cubbuu kan dhaalle taʼuu keenya beeka.
Fedhii sirrii hin taane akka qabnus beeka.
Taʼu iyyuu, Yihowaan fedhii sirrii hin taane sana toʼachuu mannaa yoo guddisne baayʼee akka gaddu beekna.
Yaada kana irratti xiinxaluun keenya, yeroo kam iyyuu caalaa yaada qulqulluu qabaachuuf akka murteessinu nu gargaara.
Karaan Yihowaatti guutummaatti akka amanamnu itti argisiisnu inni guddaan, yaada xuraaʼaa moʼuuf akka nu gargaaru isa kadhachuu dha.
Yihowaan kadhannaadhaan gara isaatti ennaa dhihaannu innis nutti dhihaata.
Arjummaadhaan kakaʼee hafuura isaa waan nuu kennuuf, murtoon yaadawwan addaggummaa irraa fagaachuu fi qulqulluu taanee jiraachuuf goonu ni cima.
Waaqayyo namoota dibamoo amanamoo taʼaniif samii irratti jireenya hin badne, hoolota kan biraatiif immoo lafa irratti jireenya bara baraa kennuuf waadaa kan seene taʼuu isaatti akka gammadnu ifa dha.
Namoonni samii irratti jireenya hin badne argatanis taʼe, namoonni bara baraaf lafa irra jiraatan yeroo sanatti rakkinni yeroo harʼaa jiru isaan irra hin gaʼu.
Yihowaan garbummaa Gibxii jala yeroo turanitti dhiphina Israaʼeloota irra gaʼaa ture akkuma beeku, rakkina nu irra gaʼaa jirus akka gaariitti beeka.
Eeyyee, yeroo isaan dhiphatan hundumaatti innis in dhiphate.
Jaarraawwan hedduu booda, Yihudoonni mana qulqullummaa deebisanii yeroo ijaaraa turanitti mormii diinotaa sodaatanii turan; Waaqayyo garuu, Namni isin tuqu agartuu ija kootii tuqa isaaniin jedhee ture.
Akkuma haati tokko daaʼima isheetiif garaa laaftu, Yihowaanis saba isaa eeguuf jaalalaan kakaʼee tarkaanfii fudhateera.
Kun, Yihowaan miira warra kaanii akka hubatu argisiisa; nuufis dandeettii kana nuu kenneera.
Koorri nagaa gumii jeequu dandaʼa.
Miirri diinummaa fi miirri ol aantummaa cimaa taʼe, dubbii fi gocha keenya irratti dhiibbaa geessisuu dandaʼa; kun immoo namoota kaan irratti miidhaa guddaa geessisa.
Keessa keenyatti warra kaan irra akka caallu nutti dhagaʼama taanaan, Waaqayyo warra garaa isaaniitti of gurguddisan hundumaa akka ciiggaʼu yaadachuu qabna.
Namoota sanyiin, lammummaan ykn aadaan isaanii nu irraa adda taʼeef ilaalcha akkamii akka qabnus qoruun keenya gaarii dha.
Sanyii ykn lammummaa keenyatti kan koorru yoo taʼe, Waaqayyo sanyii namaa hunda namicha tokkicha irraa akka argamsiise daganneerra jechuu dha.
Yaada kana irraa kaʼuudhaan, abbaan namoota hundumaa Addaam waan taʼeef sanyii tokko qofatu jira jechuu ni dandeenya.
Kanaafuu, sanyiin tokko uumamumaan isa kan biraatii ol ykn gad akka taʼe yaaduun gowwummaa dha.
Ilaalcha akkasii qabna taanaan, Seexanni jaalalaa fi tokkummaa keenya akka jeequ heyyamaa jirra jechuu dha.
Seexana loluu fi moʼuudhaaf koora sirrii hin taane kam irraa iyyuu fagaachuu qabna.
Akkuma suphe dhooftuu dandeettii guddaa qabu tokkoo, Yihowaanis gosaa fi amala suphee fuula isaa dura jiruu ni beeka; akkuma haala isaattis suphee sana ni tolcha.
Dhuguma iyyuu, Yihowaan dadhabina, hanqinaa fi sadarkaa guddina hafuuraa keenya tilmaama keessa galchuudhaan dhuunfaatti nu tolcha.
Ilaalchi inni tajaajiltoota isaa warra mudaa qabaniif qabu karaa Ilma isaa mulʼateera.
Mee Yesuus dadhabina ergamoota isaa keessumaa immoo aangoo ilaalchisee falmii gidduu isaanii tureef akkamitti furmaata akka kenne ilaali.
Falmii cimaa ergamoota Yesuus gidduu ture utuu argiteetta taʼee, namoonni kun garraamii fi salphaatti tolfamuu kan dandaʼan akka taʼan gootee isaan ilaalta turtee?
Yesuus garuu ilaalcha gadhee isaaniif hin qabaanne.
Ergamoonni isaa amanamoo taʼan kun gorsa inni gaarummaa fi obsaan isaaniif kennuun, akkasumas fakkeenya gad of qabuu inni argisiise ilaaluudhaan tolfamuu akka dandaʼan beeka ture.
Yesuus erga duʼaa kaʼee fi hafuurri qulqulluun erga dhangalaʼee booda, ergamoonni kan xiyyeeffatan aangoo ykn iddoo guddaa argachuu irratti utuu hin taʼin, hojii akka hojjetan inni isaaniif kenne irratti ture.
Dan.
Ijoolleen illee wanta sirrii taʼee hojjechuu fi Uumaa isaaniitiif of murteessuu jechuun maal jechuu akka taʼe hubachuu ni dandaʼu.
Kanaafuu, dargaggeessi gaʼeessa akka taʼe argisiisee fi Yihowaadhaaf of murteesse, cuuphamuun isaa tarkaanfii sirrii fi barbaachisaa taʼe dha.
Gaʼeessa taʼuu jechuun maal jechuu dha?
Gaʼeessummaan qaamaan guddachuu caalaa waan dabalatu qaba.
Kitaabni Qulqulluun, namoonni gaʼeessota taʼan sammuun isaanii hojiidhaan itti baree hamaa fi gaarii gargar baasuu akka dandaʼan dubbata.
Kanaafuu, namoonni gaʼeessa taʼan wanta Yihowaa duratti gaarii taʼe kan beekan siʼa taʼu, wanta gaarii kanatti maxxanuuf murteessaniiru.
Kanaan kan kaʼes, wanta hamaa hojjechuuf salphaatti hin dogoggorfaman; akkasumas, waan gaarii hojjechuuf yeroo hunda namni isaan kakaasu hin barbaachisu.
Dargaggeessi cuuphame tokko warri isaa ykn namni guddaan utuu hin jiraatin iyyuu, ulaagaalee Waaqayyoo akka deggeru irraa eeguun sirrii dha.
Nuti hoo?
Obboloota Kiristos warra dibaman yoo taʼan illee namoota ol qabuun dogoggora dha.
Kitaabni Qulqulluun jaarsolii Kiristiyaanaa ilaalchisee, amantii warra geggeessituu taʼan kanaa akka hordofnu nu jajjabeessa; taʼus, nama kam iyyuu akka geggeessaa keenyaatti ol akka qabnu matumaa nu hin ajaju.
Dhugaa dha, Kitaabni Qulqulluun namoonni, ulfina guddaa argachuu qaban tokko tokko akka jiran ni dubbata.
Haa taʼu malee, namoonni kun ulfina argachuu kan qaban dibamtoota waan taʼaniif utuu hin taʼin, akka gaariitti waan bulchanii fi warra dubbachuu fi barsiisuudhaan jabaatanii hojjetan waan taʼaniifi.
, NW Kanaafuu, warra waamicha samii qabaniif ulfinaa fi xiyyeeffannaa sirrii hin taane yoo kennine isaan qaanessina.
Kana caalaa kan hammaatu immoo, Kiristiyaanonni dibamoon xiyyeeffannaan addaa kan isaaniif kennamu yoo taʼe, gad of qabanii jiraachuun isaan rakkisuu dandaʼa.
Eenyuun keenya iyyuu obboloota Kiristos keessaa tokko illee gufachiisuu hin barbaannu!—.
Hojiin addaa hafuurri qulqulluun hojjetu kun wanta dhufuuf jiruuf akka kaffaltii dursee raawwatametti ykn akka qabdiitti ilaalama.
Kiristiyaanni dibame tokko qabdii fudhate kanaan kan kaʼe akka dibame keessi isaa isa amansiisa.
Namni kun akka afeerame mirkanaaʼaa dha.
Haa taʼu malee, dhuma irratti badhaasa samii argachuu fi dhiisuun isaa waamamuu isaatiif amanamaa taʼee jiraachuu isaa irratti kan hundaaʼe dha.
Phexros dhimma kana akkana jechuudhaan ibseera: Kanaafis obboloota ko, waamamuu keessanitti, foʼamuu keessanittis jabaachuudhaaf caalchisaa dhimmaa! Kana yoo gootan matumaa hin kuftan.
Akkasitti mootummaa gooftaa keenyaa fi fayyisaa keenyaa Yesus Kristos isa bara baraa sanatti galuun isiniif in kennama.
Kanaafuu, Kiristiyaanni dibame kam iyyuu amanamaa taʼee jiraachuuf walʼaansoo gochuu qaba.
Amanamaa taʼuu baannaan garuu, waamamuun ykn afeeramuun isaa isaaf gatii hin qabaatu.
Wanti isaan irra gaʼe matumaa isa irra gaʼee kan hin beekne taʼu illee, Yesus rakkina warra kaanii ni hubata ture.
Fakkeenyaaf, namoonni hedduun geggeessitoota amantii isaan gowwoomsanii fi seera ofii baasaniin isaan dhiphisan ni sodaatu turan.
Yesus isaan sodaatee ykn isaaniin gowwoomfamee kan hin beekne taʼus, haala isa mudatee hin beekne kana hubachuu dandaʼee ture.
Kanaafuu, namoota akka hoolota tiksee hin qabneetti bututanii, gatamanii turan sana yommuu arge isaaniif ooʼe.
Yesus akkuma Abbaa isaa jaalala qabeessaa fi gara laafessa ture.
Yesus namoota rakkatan yeroo argu, jaalala isaanitti argisiisuuf kakaʼa ture.
Kanaafuu, jaalala Abbaa isaa guutummaatti calaqqisiiseera.
Yeroo tokko Yesusii fi ergamoonni isaa karaa dheeraa deemanii erga lallabanii booda, boqonnaa fudhachuuf iddoo namni hin jirre tokko dhaquuf turan.
Haa taʼu malee, Yesus namoota isa eegaa turaniif waan gaddeef, waan baayʼees isaan barsiisuutti kaʼe.
Wanta Yihowaan sii godhe ni dinqisiifattaa?
Taanaan jireenya kee Yihowaadhaaf murteessuu fi cuuphamuun kee sirrii taʼa.
Yihowaadhaaf of murteessuun, wanti fedhe iyyuu yoo taʼe bara baraaf fedha isaa raawwachuuf waadaa guddaa galuu akka taʼe yaadadhu.
Walii galtee akkanaa raawwachuun si sodaachisuu qabaa?
Matumaa si sodaachisuu hin qabu! Yihowaan wanta si fayyadu akka siif hawwuu fi warra isa barbaadaniifis gatii isaanii akka kennuuf hin dagatin.
Yihowaadhaaf of murteessitee cuuphamuun kee, jireenya kee rakkisaa hin godhu.
Kanaa mannaa, Yihowaa tajaajiluun kee jireenya kee fooyyessa.
Yihowaan, Seexana isa ofittummaadhaan kakaʼee sitti fayyadamuu barbaadu irraa baayʼee adda dha! Seexanni namoota isa deggeraniif faayidaa bara baraa hin argamsiisu.
Yeroo tokko Yihowaa wajjin walitti dhufeenya gaarii qaba ture.
Yeroo booda garuu ilmaan namootaa akka isa waaqeffatan hawwuu jalqabe.
Hawwii sirrii hin taane kana toʼachuu mannaa, isa keessatti akka guddatuu fi cubbuu akka dhalu heyyame.
Uumamni kun, Seexana isa dhugaa irra hin dhaabanne akka taʼe beekna.
Yihowaa irratti fincila kan kaasee siʼa taʼu, abbaa sobaa taʼeera.
Seexanni yeroo fincila kaasee jalqabee, diina Yihowaa isa guddaa taʼuu isaa argisiiseera; ilmaan namootaatiifis michuu taʼee hin beeku.
Maqaawwan Seexanaaf kennaman, inni hammam hamaa akka taʼe argisiisu.
Seexana jechuun, Mormituu jechuu siʼa taʼu, uumamni hafuraa hamaa taʼe kun ol aantummaa Waaqayyoo akka hin deggerre argisiisa; kanaa mannaa ol aantummaa isaa ni jibba, akkasumas cimsee morma.
Seexanni wanta kam iyyuu caalaa ol aantummaan Yihowaa hafee arguu barbaada.
Dhiheenyatti, jaarsoliin obboloonni karaa hafuuraa akka guddatan gargaaruu irratti milkaaʼina argatan, warra kaan yeroo leenjisanitti mala akkamiitti akka fayyadaman gaafatamanii turan.
Haalli jaarsoliin kun keessa jiran garaagarummaa guddaa kan qabu taʼus, yaadni isaan kennan kan wal fakkaatu taʼuun isaa baayʼee nama ajaaʼibsiisa.
Kun maal argisiisa?
Akkuma bara Phaawulositti ture leenjiin Macaafa Qulqulluu irratti hundaaʼe barattoota bakka hundumaatti gumiiwwan hunda keessatti argamaniif akka hojjetu nu hubachiisa.
Barsiisaan tokko haalli leenjiidhaaf mijataa taʼe akka jiraatu gochuu qaba.
Akkuma namni biqiltuu kunuunsu tokko sanyii facaasuu isaa dura lafa qotu ykn laaffisu, barsiisaan tokkos wanta haaraa barsiisuu isaa dura sammuu barataa isaa qopheessuu ykn isa jajjabeessuu qaba.
Barsiisonni warra kaan leenjisuuf haalli mijataa taʼe akka jiraatu gochuu kan dandaʼan akkamitti ree?
Mala Saamuʼel, yommuu Israaʼeloota akka bulchu Saaʼoliin qopheessetti itti fayyadamee wajjin wal fakkaatu fayyadamuudhaani.
Qeesonni saba Kiristiyaanaa, waaʼee Mootummaa Waaqayyoo lallabaa hin jiran.
Waaʼee Mootummichaa yoo dubbatan illee, hedduun isaanii Mootummaan kun miira ykn haala garaa Kiristiyaana tokkoo keessa jiru akka taʼetti ibsu.
Mootummaan Waaqayyoo bulchiinsa samii irra jiru akka taʼee fi Mootiin isaa Yesuus Kiristoos akka taʼe, rakkina ilmaan namootaa hundumaatiif furmaata akka fidu, akkasumas yeroo dhihootti hammeenya hundumaa lafa irraa akka balleessu namoota hin barsiisan.
Yesuusiin kan yaadatan iyyuu yeroo ayyaana Qillee fi ayyaana Faasikaatti dha.
Wanta Yesuus Bulchaa lafaa isa haaraa taʼuudhaan raawwatu waan beekan hin fakkaatu.
Wanti hojii lallabaatiif kakaasu maal akka taʼes hin hubatan.
Qarshii sassaabuu fi gamoowwan guguddaa ijaaruuf taʼuu hin qabu.
Dubbii Waaqayyootiin daldaluu hin qabnu.
Namoonni ergicha lallaban hojii kana hojjechuu isaaniitiin faayidaa dhuunfaa argachuuf yaaluu hin qaban.
Akkaataa uffannaa namoota gumii keessa jiran tokko tokkotti toluu dhiisuu dandaʼu hordofuu barbaadde haa jennu.
Taʼus, seerri Kitaaba Qulqulluu kallattiidhaan wanta kana dhowwu akka hin jirre beekta taʼa.
Dhimma kana ilaalchisee yaadni Yihowaa maali dha?
Phaawulos ergamaan hafuura qulqulluudhaan geggeeffamee gorsa armaan gadii kenneera: Dubartoonnis shurrubbaa dhaʼachuu fi warqii yookiin callee yookiin uffata gatii guddaa qabuun utuu hin taʼin, maal naan jedhuu fi hubannaadhaan uffata sirrii taʼe uffachuudhaan of haa miidhagsan; dubartoota Waaqayyoof bulleerra jedhaniif akka taʼutti of haa miidhagsan.
Dhugaan buʼuuraa kun, dhiirota Kiristiyaana taʼaniifis qixxuma hojjeta.
Tajaajiltoota Yihowaadhaaf bulle waan taaneef, waaʼee filannoo keenyaa qofa utuu hin taʼin, dhiibbaa akkaataan uffannaa fi akkaataan itti of miidhagsinu namoota kaan irratti geessisus ni yaadna.
Kan gad of qabnuu fi jaalala kan qabnu yoo taane, yaadni obboloota keenyaa akka hin hihhiramnee fi akka isaan hin aarre gochuuf ilaalcha isaanii tilmaama keessa galchina.
Addaam yeroo Uumaa isaa irratti fincila kaasetti mirga ilmummaa kana dhabeera.
Dhaloota sana booda turan hedduu keessatti garuu, namoonni akka duumessa guddaa sanyii Addaam taʼan, ol aantummaa Waaqayyoo deggeruu filataniiru.
Namoonni kun gad of qabanii Uumaa isaaniitiif bitamuudhaan, Seexanni utuu hin taʼin, Yihowaan Abbaa isaanii fi akka supheetti kan isaan tolchu akka taʼu kan barbaadan taʼuu isaa argisiisaniiru.
Yaanni caqasa guyyaa harʼaa irra jiru, Waaqayyoof amanamoo taʼuu isaanii nu yaadachiisa.
Yeroo harʼaatti hafuuraa fi dhugaadhaan Yihowaa kan waaqeffatan hundi, gad of qabuu fi bitamuudhaan ilaalcha akkanaa qabaachuuf carraaqqii godhu.
Yihowaa, Abbaa keenya jedhanii waamuu fi akka supheetti akka isaan tolchu hubachuudhaan isaaf bitamuu akka ulfinaatti ilaalu.
Obboloonni Yiftaa hinaaffaa fi jibbaan kakaʼanii mirga inni akka ilma angafaatti dhaala argachuuf qabu seeraan ala isa dhowwataniiru.
Taʼus, yeroo gargaarsa isa gaafatanitti, gargaarsa isaaniif godheera.
Yiftaadhaaf iddoo guddaa kan qabu, walitti buʼiinsa dhuunfaa utuu hin taʼin waraana maqaa Yihowaatiif godhamu ture.
Yihowaadhaaf amanamaa taʼuuf kutatee ture; kun immoo warra kaaniifis taʼe isaaf buʼaa gaarii argamsiiseera.
Fakkeenya Yiftaa irraa ni barannaa?
Tarii Kiristiyaanonni hidhata keenya taʼan tokko tokko nu gaddisiisu ykn nu miidhu taʼa.
Rakkoowwan kun walgaʼiiwwan Kiristiyaanaa irratti argamuu ykn Yihowaa tajaajiluu, akkasumas guutummaatti gumii wajjin taʼuu irraa duubatti akka jennu akka nu godhan heyyamuu hin qabnu.
Nutis fakkeenya Yiftaa hordofuudhaan, ulaagaaleen Waaqayyoo ilaalchawwan sirrii hin taane moʼuuf akka nu gargaaran heyyamuudhaan warra kaan irratti dhiibbaa gaarii gochuu dandeenya.
Haalawwan ejjennoo kee akka laaffistu godhan beekuu fi moʼuuf ogummaa akka sii kennuuf Yihowaa kadhadhu.
Waaqeffannaa dhugaa deggeruudhaan ejjennoo cimaa qabaachuu keetiin kan kaʼe yoo hidhamte ykn yoo adabamte, ija jabinaan amantii kee cinaa dhaabachuu fi ariʼatama kam iyyuu moʼuuf jabina akka sii kennu kadhadhu.
Yihowaan Dubbii isaatti fayyadamee nu jabeessuu dandaʼa.
Caqasoota yeroo qorumsaatti adda taʼuuf si gargaaran irratti xiinxali.
Yeroo booda Kitaaba Qulqulluu argachuu hin dandeessu yoo taʼe, si jabeessuu akka dandaʼanitti caqasoota kana amma yaadatti qabadhu.
Dubbiin Waaqayyoo, abdii eebbawwan Mootummichi fidu irratti qabdus sii cimsuu dandaʼa.
Abdiin kun ariʼatama moʼuuf barbaachisaa dha.
Caqasa waaʼee eebba caalaatti argachuuf hawwituu ibsu filadhuutii, Jannata keessatti eebbawwan sana yeroo argattu yaadaan ilaali.
Tajaajiltoonni Yihowaa amanamoon lafa irra jiran, jechuunis Dhugaa Baatonni isaa jaarmiyaa adda taʼe qabu.
Dhugaa dha, jaarmiyaan kun namoota mudaa qabanii fi dogoggora raawwatan kan of keessatti qabate dha.
Taʼus hafuurri Waaqayyoo gumiin isaa inni addunyaa maratti argamu akka guddatuu fi akka dagaagu gochaa jira.
Guyyoonni dhuma sirna kanaa bara  yommuu jalqabanitti, lakkoofsi tajaajiltoota Waaqayyoo lafa irra turanii muraasa ture.
Haa taʼu malee, Yihowaan hojii lallabaa isaan hojjetan eebbiseera.
Waggoottan kurnan sana booda turanitti, namoonni haaraan miliyoonaan lakkaaʼaman dhugaa Kitaaba Qulqulluu baratanii Dhugaa Baatota Yihowaa taʼaniiru.
Yihowaan yaada caqasa guyyaa harʼaa irratti guddinni dinqisiisaa taʼe kun akka dhufu erga dubbate booda itti fufuudhaan, Ani Waaqayyoo dha; yeroo isaatti kana hundumaa, dafee nan raawwadha jedheera.
Raajiin kun guyyoota dhumaa kanatti raawwii isaa akka argate beekamaa dha.
Kanaan kan kaʼes, lakkoofsi saba Waaqayyoo yeroo ammaatti lafa irra jiranii, lakkoofsa uummataa biyyoonni hedduun qaban irra caaleera.
Yesuus, Abbaan isaa inni samii simbirrootaaf nyaata erga kennee, namootaaf akka kennu matumaa shakkii hin qabu ture.
Yihowaan nyaata afaan irra nu hin kaaʼu; garuu carraaqqii midhaan biqilchuuf ykn qarshii wanta yeroo hunda nu barbaachisu ittiin bitannu argachuuf goonu nuu eebbisuu dandaʼa.
Wanta nu barbaachisu nuu guutuuf, warri kaan waan qaban akka nuu kennan isaan kakaasuu dandaʼa.
Yesuus waaʼee simbirroota samiitiif daʼoo argamsiisuu dubbachuu baatus, Yihowaan uumamaan dandeettii fi wantoota mana isaanii ijaaruuf isaan gargaaran isaaniif kenneera.
Haaluma wal fakkaatuun, Yihowaan iddoo jireenyaa maatii keenyaaf taʼu akka argannu nu gargaara.
Yesuus yaada caqasa guyyaa harʼaa irratti argamu yommuu dubbatu lubbuu isaa ilmaan namootaatiif dabarsee kennuuf akka jedhu yaadatti qabatee akka taʼe hin shakkisiisu.
Aarsaan furii Kiristoos simbirroota samii dabalatee, lubbu qabeeyyii kan biraa kamiif iyyuu hin kennamne.
Kanaa mannaa, Yesuus jireenya xumura hin qabne akka argannuuf nuuf duʼe.
Sarjii fi haati manaa isaa Miiyuriyel warri naannoo afaan kan biraan dubbatamutti waggaa sadii oliif tajaajilan, ilmi isaanii umuriin isaa waggaa  taʼe sochiiwwan tiʼookraasiitti gammaduu akka dhiise hubatan.
Sarji akkana jedheera: Haalli kun ilmi keenya karaa hafuuraa guddina akka hin goone gufuu akka itti taʼe yeroo hubannu, gumii keenya isa duraatti deebiʼuuf murteessine.
Warri, gumii isaaniitti akka deebiʼan wantoonni godhan maalfaa taʼuu dandaʼu?
Tokkoffaa, ijoollee isaanii afaan biraa barsiisuuf, akkasumas Yihowaa akka jaallatan gochuuf yeroo fi meeshaalee gaʼaa akka qaban mirkaneeffachuu qabu.
Lammaffaa, ijoolleen isaanii sochiiwwan hafuuraatiif fedhii akka dhaban ykn naannoo afaan biraatiin itti tajaajilaa jiran sana akka hin jaallanne hubatu taʼa.
Haalawwan akkanaa keessatti, warri Kiristiyaanota taʼan, hamma ijoolleen isaanii dhugaadhaaf ejjennoo cimaa qabaatanitti gumii afaan ijoolleen isaanii caalaatti hubataniin geggeeffamutti deebiʼuu yaadu taʼa.
Kiristiyaanni tokko waggoota hedduudhaaf Waaqayyoon tajaajilaa kan ture taʼu illee, yaanni isaa wantoota foonii irratti akka xiyyeeffatu gochuu jalqabuu dandaʼa.
Haa taʼu malee, kun Kiristiyaana darbee darbee waaʼee nyaataa, hojii, bashannanaa ykn waaʼee hariiroo jaalalaa yaadu kan argisiisu miti.
Tajaajilaan Waaqayyoo kam iyyuu waaʼee wantoota kanaa yaaduun isaa hin oolu.
Yesuus nyaata nyaachuutti ni gammada ture; namoota kaanis nyaachiseera.
Bashannanni barbaachisaa akka taʼes beeka ture.
Phaawulosis gaaʼela keessatti saalqunnamtiin barbaachisaa akka taʼe barreesseera.
Jechi Afaan Giriikii Phaawulos itti fayyadame kun hiika sammuun ykn garaan nama tokkoo waan tokko irratti akka xiyyeeffatu gochuu, ilaalcha ykn yaada kaʼumsa taʼe irratti hundaaʼuudhaan, galma itti yaadame baasuuf dandeettii hubannaatti fayyadamuu jedhu kan qabu dha.
Namoonni akka fedha fooniitti jiraatan jireenyi isaanii fedhii uumamaan cubbuu raawwachuuf qabaniin akka bulu heyyamu.
Hayyuun tokko waaʼee namoota irratti caqasamanii yommuu ibsan akkana jedhaniiru: Yaanni isaanii kan irratti xiyyeeffatu, jechuunis wanti isaan jaallatan, wanti isaan yeroo baayʼee dubbatan, akkasumas wanti isaan irratti hirmaatanii fi iddoo guddaa kennaniif wantoota foonii ti.
Yihowaan dursee waan nu jaallateef, nutis isa ni jaallanna.
Karaa itti Yihowaan jaalala isaa isa guddaa tajaajiltoota isaa amanamoo taʼaniif ibsu keessaa tokko isaan eebbisuuf dursa fudhachuu isaa ti.
Waaqa keenya caalaatti jaallachaa yommuu deemnu, akka inni jiru qofa utuu hin taʼin, namoota isa jaallatan yeroo hunda akka eebbisu amantiin qabnu caalaatti cimaa deema.
Amala Yihowaan ittiin beekamu keessaa inni guddaan tajaajiltoota isaa eebbisuu dha; akkas akka godhus argisiiseera.
Yihowaan warra cimsanii isa barbaaddatan akka eebbisu garaa guutuudhaan yoo amanne malee, amantiin keenya guutuu hin taʼu; sababiin isaas, amantiin wanta abdatan mirkanaaʼaa taʼanii eeggachuu jechuu dha.
Eeyyee, amantiin eebbawwan Waaqayyo waadaa nuuf gale mirkanaaʼaa taʼanii eeggachuu dabalata.
Akkuma caqasa guyyaa harʼaa irratti ibsametti, Yihowaan eebba isaa nuuf kennuuf nu afeera.
Afeerraa Yihowaan arjummaadhaan kakaʼee nuuf dhiheesse kan fudhannu yoo taʼe, dinqisiifannaa fi galateeffannaa guddaa akka qabnu argisiisna.
Daawit manni ykn manni qulqullummaan Yihowaadhaaf murteeffame jiraachuu dhiisuu isaatti waan gaddeef, mana qulqullummaa ijaaruu barbaade.
Haa taʼu malee, akkuma caqasa guyyaa harʼaa irratti ibsame Yihowaan ajaja kan biraa kenne.
Yihowaan, Daawitiin eebbisuu isaa akka itti fufu kan isaaf mirkaneesse taʼus, Solomoon inni ilma Daawit taʼe mana qulqullummaa sana akka ijaaru ajajeera.
Yeroo kanatti Daawit maal godhe ree?
Daawit, mana qulqullummaa sana kan ijaaru isa waan hin taaneef gadduudhaan deggersa gochuu irraa duubatti hin jenne.
Manni qulqullummaan ijaarame sunis, mana qulqullummaa Solomoon jedhame malee kan Daawit hin jedhamne.
Daawit waan hawwe utuu hin raawwatin hafuu isaatti gadduu mannaa, hojii ijaarsaa sana guutummaatti deggereera.
Namoota hojii kana hojjetan gareedhaan qindeesseera; sibiila, sibiila boorrajjii, meetii fi warqee, akkasumas saanqaa muka gaattiraa irraa hojjetame walitti qabeera.
Kana malees akkana jedhee Solomooniin jajjabeesseera: Egaa yaa ilma ko, Waaqayyo sii wajjin haa taʼu! Waaqayyo gooftaan kee mana qulqullummaa akka isaaf ijaartuuf inni siif haa qajeelchu!—1 Sen.
Akkuma waaqeffattoota dhugaa bara durii, yeroo dhukkubsannu jajjabina, ogummaa fi gargaarsa isaa argachuuf Yihowaa kadhachuu ni dandeenya.
Taʼus, namni bara Daawititti jiraatee fi nama dadhabeef yaadu tokko bara baraaf jiraachuu isaa akka itti hin fufne beekna.
Kanaaf, Daawit yaada olitti ibsame yeroo barreessu, namni haala kanaan namootaaf yaadu tokko dinqiidhaan jiraachuu isaa itti fufuudhaan bara baraaf jiraata jechuu isaa hin turre.
Jechoonni geggeessaa hafuuraatiin barreeffaman kun Waaqayyo nama amanamaa warra kaaniif yaadu ni gargaara jechuu akka taʼan hubachuu dandeenya.
Akkamitti?
Daawit, Waaqayyo siree dhukkubaa irratti ol isa in qaba, fayyisees siree dhukkubaa irraa isa in kaasa jechuudhaan ibseera.
Eeyyee, namni isa dhabaadhaaf yaadu tokko, Waaqayyo isas taʼe amanamummaa inni argisiise akka argu mirkanaaʼaa taʼuu ni dandaʼa.
Qaamni isaa inni Waaqayyo isaaf kennee fi ofiin of haaromsuu dandaʼu sun akka fooyyaʼus taʼe dhukkuba isaa irraa akka fayyu isa gargaaruu dandaʼa.
Qayyabannaa Macaafa Qulqulluu geggeessuuf yeroo qophoofnu xiinxaluu qabna.
Tokkoon tokkoon barattoota keenyaa sammuutti qabachuudhaan, baratichi guddina akka godhu gargaaruuf gaaffii ilaalchaa isa gaafannu ykn fakkeenya itti himnu yaaduu dandeenya.
Wantoota kana irratti xiinxaluun amantii keenya waan cimsuuf, akkasumas qayyabannicha karaa buʼa qabeessa taʼee fi miira hoʼaadhaan geggeessuuf waan nu dandeessisuuf yeroon xiinxaluudhaan dabarsinu gammachiisaa taʼa.
Yeroo tajaajilaaf garaa keenya qopheeffannus haalli isaa akkasuma dha.
hiika bara  Macaafa Hojii Ergamootaa irraa boqonnaa tokko dubbisuun, miirri hoʼaan nuti tajaajilaaf qabnu akka ibiddaatti akka qabsiifamu godha.
Caqasoota Macaafa Qulqulluu fi barreeffama itti fayyadamuuf yaadne irratti xiinxaluun, tajaajila keenya akka gaariitti akka raawwannu nu gargaara.
Waaʼee namoota naannoo kee keessatti argamanii fi wanta xiyyeeffannaa isaanii harkisuu dandaʼuu yaadi.
Haala kanaan qophaaʼuun, hafuuraa fi humna Dubbii Waaqayyoo keessa jiru mulʼisuudhaan karaa buʼa qabeessa taʼeen dhugaa baʼuuf nu kakaasa.
Akkana jedhaa of gaafadhaa: Mucaan koo pornoograafii akka ilaalu wanti isa qoru maal taʼuu dandaʼa?
Balaa guddaa kan qabu maaliif akka taʼe beekaa?
Tarii yoo pornoograafii ilaaluuf qorame akkan isa gargaaruuf sodaa malee natti dhihaachuun isaaf ni salphataa?
Ijoolleen keessan baayʼee xixinnoo yoo taʼan illee akkana isaaniin jechuu dandeessu: Weebsaayitiin halalummaa argisiisu yoo si mudate ykn ilaaluuf yoo qoramte adaraa natti himi.
Qaanaʼuu hin qabdu.
Si gargaaruun barbaada.
Hubannaan bashannana yeroo filattan akka of eeggattanis isin gargaara.
Abbaan Piraanaas jedhamu akkana jedheera: Filannaan nuti warri haadhaa fi abbaa taane muuziqaa, fiilmii ykn kitaabotaa wajjin haala wal qabateen goonu maaticha irratti dhiibbaa qaba.
Waaʼee wantoota hedduu waan baayʼee dubbachuu dandeessu; taʼus, ijoolleen keessan wanta raawwattan ilaaluudhaan fakkeenya keessan hordofu.
Ijoolleen keessan yeroo isin bashannana of eeggannoodhaan filattan yommuu argan, isaanis akkuma keessan gochuuf kakaʼuu dandaʼu taʼa.
Fedha isaa xiyyeeffannaa keessa utuu hin galchin murtoo gochuun Waaqayyo irratti amantii akka hin qabnee fi jaalala akka isaaf hin qabne argisiisa.
Bara Saamuʼelitti yeroo tokko Israaʼeloonni warra Filisxeemiin moʼamanii turan.
Sabni Waaqayyoo gargaarsii fi eegumsi baayʼee isaan barbaachisee ture.
Maal godhan ree?
Kottaa, nu gidduutti argamee harka diinota keenyaa akka nu oolchuuf sanduuqa kakuu Waaqayyoo Shiiloodhaa as in fidnaa! waliin jedhan.
Buʼaan isaa maal ture?
Ajjeechaan guddaan waan tureef, loltoota Israaʼel keessaa lafoo kuma soddomatu dhume.
Saanduqni kakuu Waaqayyoo in boojiʼame.
Israaʼeloonni saanduqa kakuu fudhachuun isaanii gargaarsa Yihowaa waan barbaadan fakkeessuu dandaʼa taʼa.
Dhugaan isaa garuu, qajeelfama Yihowaa akka isaan hin barbaanne argisiisa; yaada mataa isaanii kan hordofan siʼa taʼu, kun immoo rakkina guddaa geessiseera.
Amantii kee guddifachuuf wanti gochuu dandeessu kan biraan maali dha?
Wanti hamma cuuphamtutti baratte qofti akka si gaʼu sitti hin dhagaʼamin.
Raajiiwwan Macaafa Qulqulluu keessatti ibsamanii fi raawwii isaanii argatan hubadhu; kana gochuun kee amantii akka qabaattu godha.
Amantiin kee ulaagaa namoota amantii cimaa qaban irraa eegamuu wajjin kan wal simu taʼuu fi dhiisuu isaa gamaaggamuuf Dubbii Waaqayyootti fayyadamuu dandeessa.
Phaawulos ergamaan Kiristiyaanonni hidhata isaa taʼan isaan amantii isaatiin, innis amantii isaaniitiin wal jajjabeessuu akka dandaʼan dubbatee ture.
Namoota nu faana Yihowaa waaqeffatanii wajjin, keessumaa immoo namoota amantiin isaanii qoramee ilaalamee wajjin yeroo taanu, amantii walii jabeessuu dandeenya.
Hiriyummaa gadheen amantii kan balleessu siʼa taʼu, hiriyummaa gaariin garuu amantii jabeessa.
Walitti qabamuu keenya akka hin dhiisne, kanaa mannaa wal jajjabeessuu keenya akka itti fufnu sababiin itti gorfamne tokko kana dha.
Tajaajiltoonni Yihowaa yaada garaa isaanii leenjisuu barbaadu.
Akeekkachiisni yaadni garaa isaanii isaaniif kennu wanta sirrii fi dogoggora, akkasumas gaarii fi gadhee taʼee ilaalchisee ulaagaa Dubbii Waaqayyoo keessatti ibsamee wajjin kan wal simu akka taʼu gochuu barbaadu.
Yaadni garaa akka gaariitti leenjiʼe gumii Kiristiyaanaa keessatti dhiibbaa gaarii geessisuu dandaʼa.
Haa taʼu malee, yaada garaa leenjisuu fi itti fayyadamuun dandeettii sammuu qofa kan argisiisu miti.
Macaafni Qulqulluun yaada garaa gaarii taʼe amantii fi jaalalaa wajjin wal qabsiisa.
Phaawulos, Jaalala garaa qullaaʼaa keessaa, yaada garaa hin booraʼin keessaa fi amantii gowwoomsaa hin qabne keessaa baʼu dammaqsuudhaaf in barsiifna jechuudhaan barreesseera.
Yommuu yaada garaa keenya leenjisnuu fi dhaggeeffannu, jaalalli Yihowaadhaaf qabnu ni guddata, amantiin keenyas ni jabaata.
Akkaataan yaada garaa keenyatti itti fayyadamnu karaa hafuuraa hammam cimoo akka taane, garaa akkamii akka qabuu fi Yihowaa gammachiisuuf fedhii hammamii akka qabnu argisiisa.
Dhuguma iyyuu, yaadni garaa keenya nama akkamii akka taane kan argisiisu dha.
Hisqiyaas abbaan isaa mootota Yihudaa warra hamoo keessaa tokko taʼus, inni mootota gaggaarii keessaa tokko taʼuu dandaʼeera.
Hisqiyaas dogoggora guguddaa abbaan isaa hojjete sirreessuu jalqabe.
Kanas kan godhe, mana qulqullummaa qulqulleessuudhaan, uummatichi dhiifama akka argatu Waaqayyoon kadhachuudhaan, akkasumas duula balʼaa godhee waaqayyolii tolfamoo balleessuudhaan ture.
Hisqiyaas yeroo mootiin Asor Senaaheriib Yerusaalemiin akka balleessu sossodaachise dabalatee yeroo rakkoowwan gurguddaan isa mudatanitti ija jabinaa fi amantii guddaa akka qabu argisiiseera.
Fayyina argachuuf Waaqayyotti amanameera; dubbiidhaanis taʼe fakkeenya taʼuudhaan saba isaa jajjabeesseera.
Yeroo booda of tuuluu isaatiin kan kaʼe sirreeffamni yeroo isaaf kennametti gad of qabee yaada geddarateera.
Ifatti hubachuun akka dandaʼamutti, Hisqiyaas seenaan isaa inni duraa seenaa isaa isa boodaa akka balleessu ykn jireenya gara fulduraa akka isa dhabsiisu hin heyyamne.
Kanaa mannaa, michuu Yihowaa taʼuu isaa argisiiseera, fakkeenya gaariis nuuf taʼeera.
Gaarummaan eenyuuf amanamaa taʼuu akka qabdu murteessuun yommuu si rakkisu si gargaaruu dandaʼa.
Fakkeenyaaf, Dhugaa Baatuun tokko cubbuu cimaa akka hojjete akka gaariitti ni beekta taʼa.
Keessattuu namni sun michuu ykn fira kee yoo taʼe, isaaf amanamaa taʼuu akka qabdu sitti dhagaʼamuu dandaʼa.
Cubbuu namni sun hojjete kan dhoksitu yoo taʼe garuu, Waaqayyoof amanamaa taʼaa hin jirtu jechuu dha.
Hunda dura Yihowaadhaaf amanamaa taʼuu akka qabdu beekamaa dha.
Gaarummaa argisiisi, akkasumas ejjennoo cimaa qabaadhu.
Michuun ykn firri kee gargaarsa jaarsolii akka gaafatu jajjabeessi.
Inni ykn ishiin yeroo murtaaʼe keessatti yoo kana gochuu baatan, Waaqayyoof amanamaa taʼuun kee dhimma sana jaarsoliitti akka himtu si kakaasuu qaba.
Akkana yoo goote jaarsoliin nama kana garraamummaadhaan sirreessuuf waan yaalaniif, Yihowaadhaaf amanamaa taata, akkasumas michuu ykn fira kee sanattis gaarummaa argisiista.
Fakkeenyi tajaajiltoota Waaqayyoo amanamoo taʼan irraa argannu ogummaa fi jabina jabaannee dhaabachuuf nu gargaaru nuuf argamsiisuu dandaʼa.
Fakkeenyaaf, Shaadraak, Meshaakii fi Abedneegoon fakkii Bulchiinsa Baabilon bakka buʼu waaqeffachuu didaniiru.
Dhugaa Baatonni yeroo harʼaa jiran waaʼee murtoo isaan godhan kanaa dubbisuun isaanii, alaabaa biyya isaanii waaqeffachuu akka didan ija jabina isaaniif kenneera.
Yesuusis walitti buʼiinsa siyaasaa fi hawaasaa addunyaa irraa guutummaatti walaba taʼee jiraateera.
Fakkeenyi inni kaaʼe warra kaan irratti dhiibbaa akkamii akka geessisu hubachuudhaan, Jabaadhaa! jechuudhaan duuka buutota isaa jajjabeesseera.
Obboloonni gumii kee keessa jiranis si gargaaruu dandaʼu.
Miseensonni gumiis rakkina si irra gaʼaa jiru yoo beekan si jajjabeesuu dandaʼu.
Akka siif kadhatan isaan gaafadhu.
Dhugaa dha, obboloonni keenya akka nu gargaaranii fi akka nuuf kadhatan yoo barbaadne, nutis akkasuma isaaniif gochuu qabna.
Yiftaan, seenaa Israaʼelootaa gadi fageenyaan beekuun isaa, wanta Yihowaa duratti sirrii taʼee fi sirrii hin taane beekuuf isa gargaareera.
Dhugaawwan buʼuuraa Seera Musee keessatti argaman yaadaa fi garaa Yiftaa jijjiiraniiru.
Yiftaan, Yihowaan haaloo qabachuu akka jibbu beeka ture; Waaqayyo sabni isaa akka wal jaallatan isaan irraa eega.
Akkasumas Seerichi namni tokko, nama isa jibbu illee dabalatee, wanta warra kaaniif barbaachisu gochuu akka qabu barsiisa ture.
Yoseef isa obboloonni isaa yoo isa jibban iyyuu dhiifama isaaniif godhe dabalatee, fakkeenyi namoota amanamoo taʼanii deebii Yiftaan kenne irratti dhiibbaa gaarii godhee taʼuu hin oolu.
Yiftaan, wantoota akkanaa irratti xiinxaluun isaa, jireenya Yihowaa gammachiisu akka filatu isa gargaareera.
Amalli obboloota isaa akka isa miidhe hin shakkisiisu; taʼus Yihowaa fi saba Isaa tajaajiluu irraa duubatti akka jedhu isa hin goone.
Sabni Waaqayyoo yeroo hunda Yihowaa jajachuu fi fedhii isaa warra kaanitti beeksisuuf dandeettii dubbachuuf qabanitti, jechuunis qooqatti ni fayyadamu.
Yeroo dhihoodhaa asitti qooqatti fayyadamanii waaqeffannaa qulqulluu babalʼisuuf karaan hunda irra caalu Kitaaba Qulqulluu hiikuu taʼeera.
Yeroo ammaatti hiikkaawwan Kitaaba Qulqulluu kumaatamaan lakkaaʼaman kan jiran taʼus, hiikkaawwan kun akkaataa amanamummaadhaan ergaa isa barreeffama jalqabaa irra jiru itti dabarsan irratti garaa garummaa qabu.
Bara  Koreen Kitaaba Qulqulluu Hiika Addunyaa Haaraa seerawwan hiikkaa afaanota  ol taʼaniin itti hojjetamaa ture qopheesseera.
Seerawwan kunis akka armaan gadiitti ibsamaniiru:  Maqaa Waaqayyoo Kitaaba Qulqulluu keessatti iddoo isaa isa duraatti deebisuudhaan maqaa kana qulqulleessa.
Bakka dandaʼametti ergaa isa jalqaba geggeessaa hafuuraatiin barreeffame jechaa jechatti hiika; jechaa jechatti hiikuun ergaa isaa kan jalʼisu yeroo taʼutti garuu yaada isaa isa sirrii dabarsa.
Qooqa hubachuuf salphaa taʼee fi dubbisuuf nama kakaasutti fayyadama.
Waaqayyo ilmaan namootaatiif jaalala hin qabu utuu taʼee gara fuulduraatti jireenyi maal akka fakkaatu yaadi.
Namoonni namoota bulchuu isaanii kan itti fufan taʼuu isaa irra iyyuu, waaqa isa jaalaala hin qabneen, jechuunis Seexanaan dhiibbaan isaan irra gaʼuun isaa itti fufa ture.
Uumamni cufti jaalala Waaqayyoo utuu hin argatin jiraata utuu taʼee, haalli gara fuulduraa baayʼee gadhee taʼa ture.
Diyaabilos bulchiinsa Yihowaa irratti mormii yeroo kaasetti, Waaqayyo bulchuuf mirga qabaachuu isaa irrattii fi bulchiinsi isaa qajeelaa taʼuu isaa irratti gaaffii kaaseera.
Seexanni bulchiinsi isaa kan Yihowaa irra akka wayyu dubbachuu isaa ture.
Yihowaan, Seexanni kun dhugaa taʼuu isaa akka mirkaneessu kan heyyame taʼus, heyyamni kun kan kenname yeroodhaafi.
Yihowaan, ogummaa isaa isa guddaatti fayyadamuudhaan, bulchiinsa isaatiin alatti bulchiinsi kan biraan gaʼumsa akka hin qabne saaxiluuf yeroo gaʼaa kenneera.
Seenaan ilmaan namootaa gaddisiisaa taʼe, namoonnis taʼan Seexanni bulchiinsa gaarii wajjin haala wal qabateen wanta nu barbaachisu nuu guutuu akka hin dandeenye argisiisa.
Jaalalli Yesusiif qabnu hojii lallabaa fi bartoota gochuu irratti garaa keenya guutuudhaan akka hirmaannu nu kakaasuu qaba.
Tibba Ayyaana Yaadannootti, qajeelchaa gargaaraa taanee saʼaatii  ykn  hojii lallabaa irratti hirmaachuuf carraa qabna.
Kana gochuuf haala kee mijeessuu ni dandeessaa?
Obboleessi umuriin isaa waggaa  taʼee fi haati manaa isaa jalaa duute tokko, sababii umurii isaa fi haala fayyaa isaatiin kan kaʼe qajeelchaa gargaaraa taʼuu akka dandeenye yaada ture.
Taʼus, qajeelchitoonni naannoo isaa jiran hedduun isa gargaaruuf of dhiheessan.
Geejjiba waan isaaf qopheessanii fi naannoo tajaajilaa inni itti tajaajiluu dandaʼu of eeggannoodhaan waan filataniif, saʼaatii  tajaajiluudhaan galma isaa irra gaʼuu dandaʼeera.
Ati hoo tibba Ayyaana Yaadannootti qajeelchaa gargaaraa taʼuudhaan gammachuu akka argatu nama tokko gargaaruuf carraaqqii gochuu ni dandeessaa?
Dhugaa dha, hundi keenya qajeelchaa gargaaraa taʼuu hin dandeenyu taʼa.
Taʼus, yeroo fi humna qabnu hundatti fayyadamnee aarsaa galataa Yihowaadhaaf dhiheessinu guddisuu ni dandeenya.
Namoonni jaallatamuu fi jaallachuu akka barbaadanitti uumaman.
Wanti isaan barbaachisu kun wantoota akka tasaa uumamaniin, gaddaan, rakkina fayyaatiin, rakkina qarshiitiin ykn tajaajila irratti milkaaʼina dhabuudhaan kan kaʼe utuu hin guutamin yoo hafe salphaatti abdii kutachuu dandaʼu.
Yihowaan akka nu hin jaallanne nutti dhagaʼamuu yoo jalqabe, isa duratti iddoo guddaa akka qabnuu fi harka keenya mirgaa qabee nu gargaaruuf qophaaʼaa taʼuu isaa yaadachuu qabna.
Yoo isaaf amanamoo taane matumaa nu hin irraanfatu.
Birijat isheen erga abbaan manaa ishee duʼee booda ijoollee lama kophaa ishee guddisaa jirtu akkana jetteetti: Sirna Seexanaa kana keessatti ijoollee guddisuun keessumaa haadha ykn abbaa qeentee taʼaniif baayʼee rakkisaa dha.
Taʼus, Yihowaan yeroo rakkinaatti qajeelfama waan naa kenneef akka na jaallatu mirkaneeffadheera; akkasumas, rakkinni humna kootii ol taʼe akka na irra gaʼu hin godhu.
Kiristos humna isaa Yihowaa irraa argate; kanaafuu, Waaqni inni hundumaa olii humnoota uumamaa guutummaatti toʼachuu ni dandaʼa jennee amanuuf sababii gaʼaa qabna.
Mee fakkeenyota muraasa haa ilaallu.
Yihowaan Bishaan Badiisaa dura akkana jechuudhaan dubbateera: Ani guyyaa torba booddee guyyaa afurtamaa fi halkan afurtama lafa irratti bokkaa nan roobsa.
Haaluma wal fakkaatuun, Baʼuun  Waaqayyo qilleensa baʼa-biiftuu isa jabaadhaan galaanicha gara booddeetti in deebise jedha.
Yoonaas  immoo, Waaqayyo qilleensa jabaa galaanichatti kaase; bubbeen humna-qabeessis galaanichatti waan kaʼeef markabichi caccabuu bira gaʼe jedha.
Yihowaan humnoota uumamaa toʼachuu kan dandaʼu taʼuu isaa beekuun nama jajjabeessa.
Carraan lafti kun gara fuulduraatti qabdu harka amansiisaa keessa jira.
Yeroo Waaqayyo namoota gidduu buufatutti balaan uumamaa nama ajjeesuu fi naaffisu akka hin jirre yaaduun baayʼee nama gammachiisa! Humni Waaqayyoo inni karaa Kiristos mulʼatu yeroo Bulchiinsa Barkumeetti humnoota uumamaa akka toʼatu mirkanaaʼoo taʼuu dandeenya.
Yihowaan Waaqayyo isa jabaatanii dhaabachuu fi jajjabina namaaf kennu dha.
Rakkina nu mudatu qofa utuu hin taʼin, akkaataa naannoon keenya, miirri keenyaa fi uumamni keenya dhiibbaa nu irratti godhu guutummaatti hubachuu kan dandaʼu isa qofa dha.
Kanaafuu, jabaannee akka dhaabannu eenyu iyyuu caalaa nu gargaaruu kan dandaʼu isa dha.
Waaqayyo kadhannaa nuti jabina argachuuf dhiheessinuuf deebii kan kennu akkamitti?
Qorumsa dandaʼuuf Yihowaa yommuu kadhannu karaa itti keessaa baanu nuuf qopheessa.
Yihowaan qorumsicha hambisuuf haalawwan ni jijjiiraa?
Tarii akkas gochuu dandaʼa.
Yeroo baayʼee garuu, jabaanne dhaabachuu akka dandeenyuuf, karaa itti keessaa baanu nuu qopheessa.
Eeyyee, Yihowaan obsaa fi gammachuudhaan guutummaatti jabaannee akka dhaabannuuf nu cimsa.
Yihowaan karaa qaamaa, sammuu fi miiraa hirʼina akka qabnu sirriitti waan beekuuf, rakkinni nu mudate tokko hamma amanamummaa keenya nu dhabsiisutti akka guddatu matumaa hin heyyamu.
Mootummaa Waaqayyootiif amanamummaadhaan bitamuuf adda taʼuu qabna.
Kun taʼuu baannaan garuu, rakkina ilmaan namootaa kan furu Mootummaa Waaqayyoo qofa taʼuu isaa ilaalchisee misiraachoo yeroo himnu qalbii qulqulluu qabaachuu hin dandeenyu.
Kana malees, amantiiwwan sobaa siyaasa keessa galuudhaan miseensota isaanii qoqqoodan irraa haala adda taʼeen, waaqeffannaa dhugaan adda akka taanu nu gargaaruudhaan addunyaa maratti obboloota tokkummaa qabnu akka taanu godheera.
Yeroo dhumni sirna Seexanaa dhihaachaa deemu, adda taʼuun caalaatti ulfaataa akka taʼu eeguu dandeenya.
Addunyaan kun namoota walii galuuf fedhii kan hin qabne taʼanii fi namoota mata jabeeyyii taʼaniin guutameera; kanaafuu caalaatti qoqqoodamaa deema.
Biyyoota tokko tokkotti haalli siyaasaa akka tasaa waan jijijjiiramuuf, yeroo hin eegamnetti rakkinni adda taʼuu wajjin wal qabate obboloota keenya irra gaʼeera.
Murtoo adda taʼuudhaaf goone ammuma cimsachuu kan qabnu maaliif akka taʼe hubattee?
Hamma rakkinni nu mudatutti yoo eegne garuu, tarii ejjennoo keenya laaffisuu fi adda taʼuu dhiisuu dandeenya taʼa.
Walitti buʼiinsawwan Kiristiyaanota gidduutti uumaman keessaa baayʼeen isaanii, isaanuma gidduutti furamuu kan dandaʼanii fi kan qabani dha.
Haa taʼu malee, Yesuus dhimmi tokko tokko gumiitti geeffamuu akka dandaʼu dubbateera.
Namni balleesse tokko, obboleessa isaa, ragootaa fi gumii dhaggeeffachuu yoo dide maaltu taʼa?
Akka nama Waaqayyotti hin amannee fi akka nama qaraxa sassaabuutti ilaalamuu qaba.
Akka yeroo harʼaatti immoo, gumiidhaa baafamuu qaba jechuu dha.
Tarkaanfiin kun hamma kana cimaa taʼuun isaa, cubbuun kun walitti buʼiinsa salphaa akka hin turre argisiisa.
Kanaa mannaa,  cubbuu namoota dhimmichi ilaallatu gidduutti furamuu qabuu fi  cubbuu cimaa yoo furuun dadhabame gumiidhaa baasisuu dandaʼu ture.
Tarii cubbuun akkanaa gowwoomsaa fi maqaa namaa balleessuu kan dabalatu taʼuu dandaʼa.
Tarkaanfiiwwan sadan Yesuus caqase hojii irra kan oolan, haalawwan irratti galmeeffaman yeroo uumamanitti qofa dha.
Dubbiin Waaqayyoo bulchitoota ilmaan namootaatiif akka ajajamnu kan nutti himu taʼus, nama caalaa Waaqayyoof akka ajajamnus nu barsiisa.
Kun yaada wal faallessu dhaa?
Lakki! Akka haala isaatti ajajamuu ilaalchisee dhugaan buʼuuraa jiru, ajajawwan kana hubachuu fi eeguuf nu gargaara.
Yesuus, dhugaa buʼuuraa kana gabaabsee akka caqasa guyyaa harʼa kanatti ibseera.
Seera mootummaan jala jirru baasuuf ajajamuudhaan, abbootii taayitaa isaa kabajuudhaan akkasumas qaraxa nu irraa barbaadamu kaffaluudhaan aangoo mootummaatiif akka ajajamnu argisiisna.
Abbootiin taayitaa Waaqayyoof hin ajajaminaa yoo nuun jedhan garuu, yaada isaanii akka hin fudhanne kabajaan isaanitti himna.
Dhimmoota siyaasa addunyaa kanaa keessa galuu dhiisuu qabna.
Taʼus, bulchitoota ilmaan namootaa Yihowaan akka bulchan isaaniif heyyame hin morminu; akkasumas sochiiwwan jaalala biyyaa ykn sabboonummaa babalʼisan irratti hin hirmaannu.
Mootummaa jijjiiruuf ykn bulchitoota siyaasaa irratti dhiibbaa gochuuf hin yaallu; kana malees, filannoo siyaasaa irratti hin hirmaannu ykn nama siyaasaa hin taanu.
Yesuus wanta Yihowaan uume irratti akka xiyyeeffannu godhe.
Bifa abaaboowwan bakkee qaban irraa waan baayʼee barachuu dandeenya.
Yesuus abaaboowwan garaa garaa bifa adda addaa qabanii fi babbareedoo taʼan sammuutti qabatee taʼuu hin oolu.
Uumamawwan kun jirbii foʼuun, uffata hodhuun ykn dhaʼuun isaan hin barbaachisu.
Taʼus bifni isaanii baayʼee bareeda! Solomoon inni ulfina hamma sana qabu illee, isaan keessaa hamma ishii tokkoo illee hin miidhagne! Ergaa Yesuus dabarsuu barbaade hubadhaa; akkana jedhe: Waaqayyo biqiltoota bakkee .
akkanatti uffisa erga taʼee, isin namoota amantii xinnoo qabdan nana, isinitti immoo kana caalaa hin uffisuu ree?
Akka akkana godhu beekamaa dha! Barattoonni Yesuus garuu hamma tokko amantiin isaanii hirʼateera.
Yihowaa irratti amantii cimaa qabaachuun isaan barbaachisa ture.
Hundi keenya iyyuu kutaa Kitaaba Qulqulluu baayʼee jaallannu akka qabnu beekamaa dha.
Namoonni tokko tokko Wangeelota amalawwan Yihowaa Yesuus irratti mulʼatan akka gaariitti ibsan jaallatu.
Kaan immoo kutaawwan Kitaaba Qulqulluu raajii of keessatti qabatan, tarii kitaaba Mulʼataa isa wanta dhiheenyatti taʼuu qabu qabate jaallatu taʼa.
Nu keessaa macaafa Faarfannaa irraa jajjabina kan hin arganne ykn macaafa Fakkeenyaa irraa barumsa gaarii kan hin arganne jiraa?
Dhuguma iyyuu Kitaabni Qulqulluun kitaaba nama hundaaf taʼu dha.
Kitaaba Qulqulluu waan jaallannuuf, barreeffamoota keenya Kitaaba Qulqulluu irratti hundaaʼanis ni jaallanna.
Fakkeenyaaf, nyaata hafuuraa bifa kitaabotaa, birooshurootaa, barruulee fi bifa barreeffamoota kaaniitiin qophaaʼe ni dinqisiifanna.
Qophiiwwan Yihowaan nuu godhe kun, karaa hafuuraa dammaqoo taanee akka jiraannu, akka gaariitti akka soorannuu fi amantii cimaa kan qabnu akka taanu godhu.
Haalawwan Kitaabni Qulqulluun kallattiidhaan ajaja itti hin kennine hedduun jiru.
Fakkeenyaaf, akkaataan uffannaa Kiristiyaanotaaf sirrii taʼe isa kam akka taʼe balʼinaan Kitaaba Qulqulluu keessatti hin ibsamne.
Kun ogummaa Yihowaa kan mulʼisu akkamitti?
Akkaataan uffannaa fi barsiifanni, biyyaa biyyatti qofa utuu hin taʼin, bara tokkoo isa kaanittis garaa garummaa qaba.
Kitaabni Qulqulluun akkaataa uffannaa keenyaa fi akkaataa itti of miidhagsinu tokko tokkoon tarreessa utuu taʼee, qajeelfamni inni gama kanaan kennu yeroo ammaatti kan yeroon itti darbe taʼa ture.
Kana malees, Dubbiin Waaqayyoo geggeessaa hafuura isaatiin barreeffame hojii, yaalii fayyaa fi bashannana Kiristiyaanni tokko filachuu qabu ilaalchisee seera hedduu hin kennu.
Haalawwan kallattiidhaan ajajni Kitaaba Qulqulluu irratti hin kennamne yeroo nu mudatanitti maal gochuu qabna?
Yeroo akkanaatti, dhimmicha gadi fageenyaan qoruu fi wanta nutti tolu irratti utuu hin taʼin, wanta Yihowaa biratti fudhatama qabuu fi eebba argamsiisu irratti hundaaʼuudhaan filannoo gochuu kan qabu nu dha.
Dubbiin keenya dhugumaan wanta namoota nu dhaggeeffataniif barbaachisu taʼuu dandaʼa; taʼus dubbachuuf yeroo caalaatti mijaaʼaa taʼe yoo filachuu banne wanti jechuu barbaanne dogoggoraan hubatamuu dandaʼa.
Fakkeenyaaf, Bitootessa  kirkirri lafaa fi sunaamiin kutaawwan baha Jaappaan rukutuudhaan magaalota achi jiran hunda haxaaʼee balleessee ture.
Namoonni  ol taʼanis lubbuu isaanii dhabaniiru.
Yeroo kanatti Dhugaa Baatonni Yihowaa naannoo sana jiran, akkuma namoota naannoo isaanii jiranii kan miidhaman taʼanis, Kitaaba Qulqulluutti fayyadamanii namoota gaddan jajjabeessuuf carraa argatan hundatti fayyadamaniiru.
Haa taʼu malee, namoonni naannoo sana jiran hedduun amantii Budihistii cimsanii kan hordofan waan taʼaniif waaʼee Kitaaba Qulqulluu xinnoo xinnoo qofa beeku ykn matumaa hin beekan turan.
Obboloonni keenya kana waan beekaniif, balaa sana booda namoota gaddaaf saaxilaman sanatti yeruma sana waaʼee duʼaa kaʼuu dubbachuun yeroo sirrii akka hin taane hubataniiru.
Kanaa mannaa kennaa dubbachuuf qabanitti fayyadamanii, jajjabina kennuu irratti, akkasumas wantoonni gaddisiisoon akkasii namoota qulqulluu taʼan irra kan gaʼan maaliif akka taʼe Kitaaba Qulqulluu irraa ibsa kennuu irratti xiyyeeffatan.
Qophiin Waaqayyo akka suphee lallaafaa taʼuu keenya akka itti fufnu nu gargaaruuf nuu godhe Dubbii isaa, gumii Kiristiyaanaa fi tajaajila dirree kan dabalatu dha.
Akkuma bishaan suphee laaffisu, guyyaa guyyaadhaan Kitaaba Qulqulluu dubbisuu fi irratti xiinxaluun harka Yihowaa keessatti lallaafoo akka taanu nu gargaaruu dandaʼa.
Yihowaan mootonni Israaʼel Seera Waaqayyoo ofii isaaniitiif akka barreeffatanii fi guyyaa guyyaadhaan akka dubbisan irraa eega ture.
Ergamoonni Yesuus, Kitaaba Qulqulluu dubbisuu fi irratti xiinxaluun tajaajila isaaniitiif akka isaan gargaaru hubatanii turan.
Wanta barreessan keessatti al dhibbaan lakkaaʼamuuf Kitaaba Qulqulluu Afaan Ibrootaa irraa caqasaniiru ykn yaada isaa ibsaniiru; namoonni lallabamuuf sunis akkuma kana akka godhan jajjabeessaniiru.
Yeroo harʼaatti nutis guyyaa guyyaadhaan Dubbii Waaqayyoo dubbisuu fi kadhannaadhaan irratti xiinxaluun barbaachisaa taʼuu isaa ni hubanna.
Akkana gochuun keenya Yihowaa duratti gad of qabnee jiraachuu fi harka isaa keessatti lallaafoo taʼuuf nu gargaara.
Warri Giibeʼon, Israaʼeloota deggeraa kan jiru Waaqa dhugaa akka taʼe hubataniiru.
Rahaabis, wantoota bara isheetti raawwataman irratti harka Waaqayyoo arguu dandeesseetti.
Yihowaan saba isaa kan oolche akkamitti akka taʼe waan hubatteef gaaddota basaastota Israaʼel lamaaniin, Waaqayyo biyya kana akka isiniif kenne ani beeka jetteetti.
Ejjennoo akkasii qabaachuun ishee rakkina kan itti fidu taʼus, Yihowaan ishees taʼe maatii ishee oolchuu akka dandaʼu amantii qabaachuu ishee argisiisteetti.
Fakkeenyonni Kitaaba Qulqulluu kaan Waaqayyoon arguu ykn harka isaa arguu jechuun maal jechuu akka taʼe hubachuuf nu gargaaru.
Yihowaa yeroo beeknu, amaloota isaa fi wantoota inni raawwatu ija qalbii keenyaan waan arginuuf harka isaa arguu ni dandeenya.
Fakkeenya namoota bara duriittis taʼe yeroo harʼaatti Yihowaan saba isaa yommuu deggeru arganii hordofuu akka barbaannu beekamaa dha.
Dubartoota Yesus akka jaallatu ibsaman keessaa maqaadhaan kan caqasamte Maartaa qofa taatus, Yesus dubartoota Waaqayyoon sodaatan, kan akka haadha isaa Maariyaamii fi Maariyaam ishee obboleettii Maartaa taateefis jaalala ofittummaa irraa walaba taʼe qaba ture.
Maartaan seenaa Wangeelaa keessatti haala kanaan kan ibsamte maaliifi?
Yesus Maartaa kan jaallate waan isheen keessummaa simattuu fi ciminaan hojjettuuf qofa utuu hin taʼin, karaa hafuuraas cimtuu waan taateef akka taʼe hin shakkisiisu.
Maartaan barumsawwan Yesusitti garaadhaa ni amanti turte.
Yesus Masiihicha isa abdachiifame akka taʼe ni amanti turte.
Taʼus akkuma keenya isheenis cubbuu kan dhaalte turte.
Yeroo tokko Yesus mana isheetti afeeramee utuu jiruu, haala yeroo sana turee fi akka ilaalcha isheetti dogoggora taʼe sirreessuu akka qabu Yesusitti himtee turte.
Maartaan Yesusiin, Yaa gooftaa obboleettiin koo kophaa akkan hojjedhuuf isa na dhiifteef anaaf hin yaadduu ree?
Egaa akka na gargaartuuf itti naa himi kaa! jette.
Dhimmoota hafuuraa irratti yaaduu itti fufuun keenya, dhugaa miira hoʼaadhaan lallabuuf nu dandeessisa.
Haala kanaan obboloota keenya, akkasumas namoota fedhii qabanii fi tajaajila irratti argannuuf madda jajjabinaa taʼuu dandeenya.
Kennaa Waaqayyoo isa guddaa, jechuunis aarsaa furii Yesus irratti gadi fageenyaan xiinxaluun keenya, mirga Abbaa keenya isa qulqulluu kan taʼe Yihowaa wajjin michoomuuf arganneef iddoo guddaa kennuuf nu gargaara.
Maark inni lammii Afriikaa Kibbaa taʼee fi siyaasa keessa galuu diduu isaatiin waggaa sadiif hidhame akkana jedheera: Xiinxaluun adeemsa nama gammachiisuu wajjin wal fakkaachuu dandaʼa.
Dhimmoota hafuuraa irratti hammuma xiinxalle, waaʼee Waaqa keenya Yihowaa caalaatti wantoota haaraa baranna.
Yeroo tokko tokko yommuun abdii kutadhuu fi yeroo gara fuulduraa ilaalchisee yommuun dhiphadhu caqasa Macaafa Qulqulluu tokko irrattan xiinxala.
Kana gochuun koo akka na tasgabbeesse natti dhagaʼama.
Yeroo barbaachisaa taʼetti, sababii seera tokko itti baastan ykn murtoo tokko itti gootan ijoollee keessaniif ibsaa.
Ijoolleen keessan umurii waggoota kurnanii keessa jiran ilaalcha dhimma tokkoof qabdan yoo beekan, garaadhaa isiniif ajajamuu dandaʼu.
Beeriin inni ijoollee afur qabu, Sababii kan dhiheessitan taʼuun keessan ijoolleen keessan umurii waggoota kurnanii keessa jiran murtoo kan gootan utuu itti hin yaadi ykn miiraan oofamtanii akka hin taane hubatanii akka isinitti amanaman godha jedheera.
Ijoolleen umurii kana irratti argaman, dandeettii hubannaa isaaniitti fayyadamanii gaʼeessummaatti guddachaa akka jiranis dagatamuu hin qabu.
, NW Beeriin, Ijoolleen umurii waggoota kurnanii irra jiran miiraan oofamuu mannaa murtoo hubannaa irratti hundaaʼe gochuu barachuu qabu jedheera.
Gad of qabuudhaan sababii murtoo tokko itti gootan kan ibsitan yoo taʼe, ijoolleen keessan gara gaʼeessummaatti guddachaa akka jiran hubachuun keessan isaaniif galuu dandaʼa; akkasumas dandeettii hubannaa isaaniitti fayyadamanii murtoo mataa isaanii gochuu ni baratu.
Hafuurri qulqulluun karaawwan hedduudhaan nu tolchuu dandaʼa.
Fakkeenyaaf, namummaa akka Kiristoos isa firii hafuura Waaqayyoo argisiisuudhaan mulʼatu horachuuf nu gargaaruu dandaʼa.
Gosa firii kanaa keessaa inni tokko jaalala dha.
Ajajawwan isaa baʼaa ulfaatoo akka hin taane hubachuudhaan, Waaqayyoon ni jaallanna; isaaf ajajamuus taʼe inni akka nu tolchu ni barbaadna.
Hafuurri qulqulluun dhiibbaa addunyaan kunis taʼe hafuurri isaa inni gadheen nu tolchuuf nu irra geessisan moʼuufis nu gargaaruu dandaʼa.
Phaawulos ergamaan inni yeroo dargaggeessa turetti dhiibbaa koorri geggeessitoota amantii Yihudii irraan gaʼeen guutummaatti moʼamee ture yeroo booda, Karaa isa humna anaaf kennu sanaatiin jabina waan hundumaatiif na barbaachisu qaba jedhee barreessuu dandaʼeera.
Kanaafuu, nutis akkuma Phaawulos hafuura qulqulluu argachuuf kadhachuu keenya itti haa fufnu.
Yihowaan himata garraamonni garaadhaa dhiheessan hin tuffatu.
Xalayaan Yaaqoob amantiin Kiristiyaanonni qaban inni dhugaan amanuu qofa utuu hin taʼin, wanta hojiidhaan argisiifamuu qabu akka taʼe ibseera.
Yaaqoob akkana jedhee barreesseera: Amantii kee hojii irraa addaan baasii natti argisiisi, ani immoo amantii koo hojiidhaan sitti nan argisiisa.
Yaaqoob itti fufuudhaan garaa garummaa wanta tokko akkasumaan amanuu fi amantii qaban hojiidhaan argisiisuu gidduu jiru mulʼiseera.
Jinniiwwan illee Waaqayyo jiraachuu isaa beeku; garuu amantii dhugaa hin qaban.
Kanaafuu, kaayyoo Waaqayyoo ni mormu.
Faallaa kanaatiin, Yaaqoob nama amantii qabu tokko ilaalchisee akkana jedhee gaafate: Abbaan keenya Abrahaam ilma isaa Yisihaaqiin iddoo aarsaa irratti erga dhiheessee booda qajeelaa jedhamee kan waamame hojiidhaan hin turree?
Amantiin isaa hojii isaa wajjin hojjechaa akka turee fi amantiin isaa hojii isaatiin guutuu akka taʼe ni argita.
Achiis Yaaqoob amantiin hojiidhaan argisiifamuu akka qabu mulʼisuuf yaada caqasa guyyaa harʼaa irratti argamu dubbate.
Saayinsiin hawaa fi lafa ilaalchisee wantoota hedduu bira gaʼeera; kun immoo jireenya keenya keessatti faayidaa hedduu nuuf argamsiiseera.
Haa taʼu malee, saayinsiin gaaffilee hedduudhaaf deebii kennuu hin dandeenye.
Fakkeenyaaf, qorattoonni urjii hawaan akkamitti akka uumame ykn maaliif lafa irra akka jiraannu sirriitti nutti himuu hin dandaʼan.
Kana malees, ilmaan namootaa bara baraaf jiraachuuf fedhii cimaa akka qabaatan kan godhe maal akka taʼe ibsuu hin dandaʼan.
Gaaffileen guguddaan deebii utuu hin argatin hafan hedduun kan jiraatan maaliifi?
Tokkoffaa saayintistoonni hedduunii fi namoonni kaan yaada kan Waaqayyoo hin taane waan babalʼisanii fi barumsa jijjiirama tirannaa waan deggeraniifi dha.
Haa taʼu malee, Yihowaan kitaaba isaa keessatti gaaffilee guguddaa namoonni hundi qabaniif deebii ni kenna.
Jireenyi keenya seerawwan uumamaa hin jijjiiramnee fi amansiisoo Yihowaan qopheesse irratti kan hundaaʼe dha.
Ogeessonni elektiriikii fi hojii boombaa, mahaandisonni, paayileetonnii fi doktooronni baqaqsanii walʼaanan seerawwan kanneen irratti hundaaʼanii hojii isaanii hojjetu.
Kiristiyaanonni tokko tokko nama tajaajilaa Yihowaa hin taane tokkoo wajjin gaaʼela godhatu.
Kitaabni Qulqulluun, hiriyoonni gaaʼelaa akkanaa waliin taʼuun isaanii barbaachisaa kan taʼe maaliif akka taʼe sababii gaarii dubbata.
Hiriyaan gaaʼelaa hin amanne sun hubatus hubachuu baatus, nama amanuu wajjin gaaʼela godhachuu isaatiin kan kaʼe qulqulluu taʼeera.
Ijoolleen isaan irraa argaman hundi qulqulloota akka taʼanittii fi Waaqayyo duratti fudhatama akka qabanitti lakkaaʼamu.
Gumiiwwan hunda keessa, Dhugaa Baatonni Yihowaa hiriyaan gaaʼelaa isaanii tajaajilaa Yihowaa akka taʼu gargaaran jiru jechuun ni dandaʼama.
Pheexiros ergamaan haadhotii manaa Kiristiyaanota taʼan abbootii manaa isaaniitiif akka bitaman yeroo gorsu akkana jedheera: Dubbichaaf kan hin ajajamne yoo jiraatan, dubbii malee amala keessan isa gaariidhaan akka moʼamaniif abbootii manaa keessaniif bitamaa; kan moʼamanis amala keessan isa qulqulluu fi ulfina guddaa isin argisiistan yommuu ilaalanitti dha.
Hafuurri addunyaa Seexanaa namoota cubbuu dhaalan hedduu irratti dhiibbaa guddaa geessiseera.
Namoonni ulfinaa fi kabaja isaaf malu nama tokkoof kennuu mannaa isa waaqeffachuuf kan kakaʼan kanaafi.
Geggeessitoota amantii ykn siyaasaa, namoota ispoortii fi bohaartii irratti beekamtii argatan, akkasumas namoota beekamoo taʼan kaan gar malee kan kabajan siʼa taʼu, uumama addaa akka taʼanitti isaan ilaalu.
Kanaaf xinnaa guddaa utuu hin jedhin, namoota kana akka fakkeenyaatti ilaaluudhaan tarii haala, akkaataa uffannaa fi amala isaanii hordofu.
Kiristiyaanonni dhugaan haala kanaan namootaaf ulfina kennuu irraa ni fagaatu.
Namoota hanga harʼaatti jiraatan keessaa fakkeenya guddaa nuuf taʼuu kan qabu Kiristoos qofa dha.
Waaqayyo namootaaf ulfina isaaniif malu caalaa yoo kennine nutti gadda.
Dhugaa buʼuuraa kana yaadachuu qabna: Hundi isaanii cubbuu hojjetaniiru, ulfina Waaqayyoos calaqqisiisuu hin dandaʼan.
Dhuguma iyyuu, namni kam iyyuu hamma waaqeffannaa fakkaatutti ulfina argachuu hin qabu.
Walitti dhufeenyi uumamaan ala taʼee fi maleekonni foon uffatan kun dubartootaa wajjin qabaatan kun namoonni hamoon Neefliim jedhaman akka dhalatan godheera.
Kana malees, jalʼinni namaa lafa irratti baayʼatee ture.
Yihowaan namoota hamoo kana balleessuuf Bishaan Badiisaa akka fidu dubbate.
Yeroo sanatti namoonni gaaʼela dabalatee jireenya guyyaa guyyaadhaan gar malee qabamanii waan turaniif, wanta Noh inni qajeelummaa lallabu badiisa dhufuuf jedhu ilaalchisee dubbateef xiyyeeffannaa hin kennine.
Yesuus immoo haalawwan yeroo sana turan wantoota bara keenyatti mulʼatanii wajjin wal bira qabee dubbateera.
Yeroo harʼaatti, namoonni hedduun misiraachoo Mootummaa Waaqayyoo dhuma sirna kanaa dura saba hundumaatti akka dhugaa baʼuuf lallabamaa jiru dhagaʼuu didaniiru.
Dhimmoonni maatii kan akka gaaʼelaa fi ijoollee guddisuu illee, miira ariifannaa guyyaa Yihowaa ilaalchisee qabnu akka hin hirʼisne barumsa nuu kennamuuf xiyyeeffannaa haa kenninu.
Gumii Kiristiyaanaa keessatti tiksitoonni baayʼeen waan barbaachisaniif, obboloonni gara fuulduraatti hojii kana hojjetan itti fufiinsaan leenjii argachuu qabu.
Phaawulos Ximotewosiin, Wantoota ana irraa dhageessee fi dhugaa baatota hedduudhaan mirkanaaʼe sana, namoota amanamoo taʼanii fi warra kaan barsiisuuf gaʼumsa qabanitti imaanaadhaan kenni jedheera.
Ximotewos, ergamaa maanguddoo taʼe kanaa wajjin tajaajiluudhaan waan baayʼee barateera.
Achiis, tajaajila isaa irratti, akkasumas tajaajila qulqulluu dhiheessu kaan irratti malawwan Phaawulos itti fayyadametti fayyadameera.
Phaawulos, Ximotewos akkuma carraa haa leenjiʼu jedhee isa gargaaruu hin dhiisne.
Kanaa mannaa, dargaggeessi kun akka isaa wajjin tajaajilu godhee ture.
Jaarsoliin yeroo hojii tikaa hojjetanitti, barbaachisaa taanaan tajaajiltoota gumii gaʼumsa qaban fuudhanii deemuudhaan fakkeenya Phaawulos hordofuu dandaʼu.
Jaarsoliin yoo akkana godhan, obboloonni kun barumsa, amantii, obsaa fi jaalala ilaaltota ol aanaadhaaf barbaachisu hubachuuf carraa akka argatan godhu.
Mala kanatti fayyadamuun isaanii, obboloota gara fuulduraatti tiksitoota tuuta hoolota Waaqayyoo taʼan leenjisuu irratti gumaacha guddaa godha.
Haalli namoota hedduu mudatu inni tokko dadhabina foonii moʼuuf qabsoo gochuu dha.
Tokko tokko immoo tajaajilaaf ilaalcha sirrii qabaatanii itti fufuuf carraaqqii cimaa gochuu isaan barbaachiseera.
Tarii ati immoo dhibee fayyaa kan qabdu ykn kophummaan kan sitti dhagaʼamu taatu illee jabaattee dhaabbachuun si barbaachisa taʼa.
Qabsoo namoonni tokko tokko nama isaan mufachiiseef ykn cubbuu isaan irratti hojjeteef dhiifama gochuuf godhanis akka laayyootti ilaaluu hin qabnu.
Yihowaa kan tajaajille yeroo dheeraa hammamiitiif iyyuu yoo taʼe, hundi keenya wantoota Waaqa isa warra amanamoo badhaasu akka hin tajaajille nu dhowwuu dandaʼanii wajjin qabsoo gochuu qabna.
Karaa taʼe tokkoon hamma tokko dadhabina akka qabdan yoo hubattan, hafuura qulqulluu argachuuf kadhadhaa.
Kadhannaanii fi hafuurri qulqulluun, karaa sirrii akka taʼe beektanii fi Yihowaan eebbisu akka hordoftaniif humna isiniif kennuu dandaʼa.
Tarkaanfii kadhannaa keessanii wajjin wal simu fudhadhaa.
Guyyaa guyyaadhaan kutaa Kitaaba Qulqulluu muraasa dubbisuuf yaalaa; qoʼannaa dhuunfaa fi Waaqeffannaa Maatii dhaabbataa taʼe gochuuf sagantaa baafadhaa.
Namoonni jijjiirama tirannaatti kan amanan saayinsii irratti waan hundaaʼeef akka taʼee fi Waaqayyotti amanuun garuu amantii irratti kan hundaaʼe akka taʼe sitti himanii beekuu?
Namoonni hedduun ilaalcha akkasii qabu.
Taʼus, yaada armaan gadii yaadatti qabachuun keenya gaarii dha: Namni tokko waaʼee Waaqayyoo ykn waaʼee jijjiirama tirannaa maali iyyuu yoo amane, lamaanuu amantii kan gaafatu dha.
Maaliifi?
Eenyu iyyuu Waaqayyoonis taʼe wanti tokko yommuu uumamu argee hin beeku.
Namni kam iyyuu, saayintistiis taʼe kan hin taane, bineensi gosni tokko gara isa kaaniitti tirannaadhaan utuu jijjiiramuu hin argine.
Fakkeenyaaf, repitaayiliin tokko jijjiirama tirannaatiin gara hoosistuutti yommuu jijjiiramu namni arge hin jiru.
Kanaaf, hundi keenya xumura gaarii irra gaʼuuf ragaa kenname qoruu fi dandeettii yaaduu keenyatti fayyadamuu qabna.
Uumama ilaalchisee Phaawulos akkana jedheera: Amalawwan Waaqayyoo warri ijaan hin argamne, jechuunis humni isaa inni bara baraa fi Waaqayyummaan isaa uumama addunyaatii jalqabee ifatti mulʼatu; sababiin isaas amalawwan isaa wantoota uumaman irraa ifatti hubachuun ni dandaʼama; kanaaf, isaan sababa itti qabatan hin qaban.
Yihowaan jaalalaan kakaʼee namoota Israaʼeloota hin taanee fi Israaʼel keessa jiraataniif qophiiwwan akka mirga qarmii midhaanii funaannachuu qopheessee ture.
Yihowaan Israaʼelonni namoota biyya biraatii dhufan akka kabajan ajajuu qofa utuu hin taʼin, rakkina isaanii akka kan ofiitti akka ilaalanis isaan yaadachiiseera.
Nama biyya ormaa jirutti wanta dhagaʼamu beeku turan.
Ibroonni garbummaa jala galuu isaanii dura illee, warri Gibxii sabboonummaadhaan kan kaʼe ykn sababa amantii isaaniitiin halaalatti isaan jibbuudhaan isaan irraa ni fagaatu turan.
Israaʼelonni jiraattota biyya biraa taʼuudhaan jireenya gaddisiisaa kan dabarsan taʼus, Yihowaan namoota biyya biraatii dhufan akkuma nama biyyaatti akka ilaalan isaan irraa eega ture.
Yihowaan namoota biyya biraatii dhufanii fi gumii keenyatti walgaʼii irratti argamaniif akka yaadu hin shakkisiisuu.
Rakkoowwan isaan mudachaa jiran kanneen akka sanyiidhaan qodamuu ykn garaagarummaa afaanii irratti kan yaannu yoo taʼe, gaarummaa isaanitti argisiisuu fi miira isaanii hubachuuf karaa barbaanna.
Baayʼeen keenya cuuphamuu keenya dura jireenyi keenya ulaagaalee buʼuuraa Kitaaba Qulqulluu wajjin akka wal simuuf jijjiirama guguddaa gochuun nu barbaachiseera.
Erga cuuphamnee boodas, caalaatti Waaqayyoo fi Kiristoosiin fakkaachuuf amaloota warra kaanitti hin mulʼanne irratti jijjiirama gochuu itti fufuun keenya barbaachisaa taʼuu isaa hubanneerra.
Fakkeenyaaf, warra kaan akka ceephaanu, nama akka sodaannuu fi namoota akka hamannu ykn dadhabina kan biraa akka qabnu hubanneerra taʼa.
Gama kanaan fooyyaʼiinsa gochuun, isa nuti eegne caalaa nutti ulfaateeraa?
Amma iyyuu cubbuu irraa walaba miti.
Kanaafuu, erga cuuphamnee booda ykn dhugaa keessatti waggaa hedduu illee yoo dabarsine, dogoggora hin hojjennu, hin gufannu ykn hawwii fi fedhii gadheen nu hin dhiphisu jennee yaaduu hin qabnu.
Amalawwan tokko tokko waggoota dheeraadhaaf itti fufuu dandaʼu taʼa.
Addunyaan kun, namoota amala ofiin of bulchuu qabaniin guutameera; amalli kun immoo koora, ofittummaa fi wal morkii kan babalʼisu dha.
Namni ilaalcha kanaan oofamu, yaada Seexanaa warra kaan hammam iyyuu kan miidhu yoo taʼe namni tokko fedhii ofii isaa guuttachuu qaba jedhu deggeraa jira jechuu dha.
Ilaalchi ofittummaa akkanaa lolatti geessa.
Faallaa kanaatiin Yesuus, fedhii isaanii wajjin kan wal hin simne yoo fakkaate illee nagaa akka barbaadan namoota barsiiseera.
Yesuus Lallaba Isaa isa Gaaraa irratti, Walii galtee dhabuu ykn walitti buʼiinsa hiikuu ilaalchisee gorsa gaarii kenneera.
Fakkeenyaaf, garraamota akka taʼan, nagaa akka uuman, wantoota aariidhaaf sababa taʼan irraa akka fagaatan, dafanii akka araaramanii fi diinota isaanii akka jaallatan duuka buutota isaa gorseera.
Ijoollee xixinnoo hedduun waa barachuuf hawwii guddaa kan qaban siʼa taʼu, gad of qabuunis isaan hin rakkisu.
Kanaafuu warri ogeeyyii taʼan, beekumsa dhugaa sammuu fi garaa ijoollee isaanii xixinnoo keessa kaaʼuuf, akkasumas dhugaa kanaaf jaalala akka qabaatan gochuuf carraaquu dandaʼu.
Dhugaa dha, warri gama kanaan milkaaʼina argachuuf jalqaba dhugaa garaa isaaniitti qabachuu fi akka dhugaa kanaatti jiraachuu qabu.
Warri yommuu akkana godhan, ijoolleen isaanii dhugaa dhagaʼuu qofa utuu hin taʼin, faayidaa dhugaan qabus ni argu.
Kana malees, ijoolleen adabni warra isaanii irraa argatan, warri isaanii fi Yihowaan akka isaan jaallatan kan argisiisu akka taʼe hubatu.
Gad of qabuudhaan Yihowaadhaaf yommuu bitamnuu fi bitamuu keenya yeroo hunda yommuu argisiisnu, inni akkuma raajicha Daaniʼel, guddaa jaallatamaa akka taanetti nu ilaala.
Kana malees, Yihowaan karaa Dubbii isaa, karaa hafuura isaa fi karaa jaarmiyaa isaa nu tolchuu isaa itti fufa.
Yihowaan wanta karaa hafuuraa ofii keenyaaf qofa barbaachisu utuu hin taʼin, warra nu yakkan dabalatee, wanta karaa hafuuraa warra kaan barbaachisuufis akka yaaddofnu akka barbaadu ifa dha.
Yeroo baayʼee cubbuun obboloonni keenya nu irratti hojjetan salphaa taʼuu isaa irra iyyuu, obboloota keenya dhugumaan akka jaallannu argisiisuuf, akkasumas akkuma Waaqayyo araara isaatiin cubbuu keenya nuuf dhiisu, nutis dhiifama gochuuf fedhii akka qabnu argisiisuuf carraa nuu bana.
Kan nama gaddisiisu, cubbamoo waan taaneef, namoota irratti yeroo tokko tokko haaloo ni qabanna taʼa.
Waaʼee dhimmichaa nama kan biraatti dubbachuun, namoonni kaan nu irra akka goran waan godhuuf gumii keessatti qoqqoodamni akka jiraatu godha.
Haalli kun akka itti fufu kan heyyamnu yoo taʼe, araara Waaqayyootii fi furichaaf dinqisiifannaa kan hin qabne taʼuu keenya argisiisa.
Namoota kaaniif dhiifama hin goonu taanaan, Abbaan keenya Yihowaan gatii furii Ilma isaa nuuf fayyadamuu dhiisa.
Yesus akkuma kadhannaa fakkeenya taʼu barsiisee xumureen waaʼee yaada kanaa balʼinaan ibseera.
Dhiifama Waaqayyo godhu irraa fayyadamuuf, cubbuu cimaa raawwachuu irraa fagaachuuf carraaquu qabna.
Tarii namni tokko yommuu, Hanga ani ofii kootii ijoollee godhadhutti, adaba warri koo naaf kennan guutummaatti hin hubannen ture jedhu dhageessee beekta taʼa.
Jireenya keenya keessatti muuxannoo dabalataa yommuu argannu, adabni karaa jaalalli itti ibsamu taʼuu isaa hubachuudhaan, adabaaf ilaalcha gaarii Yihowaan qabu ni qabaanna.
Eeyyee, Yihowaan jaalala ijoollee isaatiif qabuun kakaʼee obsaan nu tolcha.
Ogeeyyii fi gammadoo akka taanu akkasumas, akka isa jaallannu barbaada.
Inni rakkina keenyatti hin gammadu; wanta Addaam irraa dhaalleen kan kaʼe ijoollee dheekkamsaa taanee akka duunus hin barbaadu.
Duraan ijoollee dheekkamsaa waan turreef, amalawwan Waaqayyoon gaddisiisan hedduu argisiisaa turreerra; tarii amalawwan kana keessaa tokko tokko amalawwan bineensaa fakkaachuu dandaʼu! Taʼus, Yihowaan nu tolchuu isaatiin galanni isaaf haa taʼuutii jijjiiramneerra; akkasumas caalaatti hoolota fakkaanneerra.
Yiftaan ijoollee kan biraa hin qabu ture; kanaafuu sanyii isaa itti fufsiisuu, akkasumas maqaa isaa waamsisuu fi dhaala inni Israaʼel keessatti qabu itti fufsiisuu kan dandaʼu intala isaa qofa ture.
Taʼus Yiftaan Abboota Firdii  irratti, Ani Waaqayyo duratti afaan kootiin waanan dubbadhe qaba; isa dhiisuus hin dandaʼu jedheera.
Aarsaa guddaa kan isa kaffalchiisu taʼu illee amanamaa taʼuun isaa Waaqayyo duratti fudhatama akka argatuu fi eebba akka argatu godheera.
Ati hoo filannaa kan isaa wajjin wal fakkaatu gooteettaa?
Yeroo jireenya keenya Yihowaadhaaf murteessinetti, utuu of hin qusatin fedha isaa akka raawwannu waadaa galleerra.
Waadaa kana eeganii jiraachuun aarsaa akka nama kaffalchiisu beekna.
Haa taʼu malee, wanta hojjechuu hin jaallanne tokko akka hojjennu yoo gaafatamne maaltu nutti dhagaʼama?
Aarsaa akkanaa kaffaluun keenyaa fi yeroo nuuf hin mijannetti illee Waaqayyoon tajaajiluun keenya amanamoo akka taane argisiisa.
Aarsaan nuti kaffallu hammam iyyuu kan nu miidhu yoo taʼe, eebbi nuti argannu yeroo hunda aarsaa kana irra kan caalu dha.
Yesuus, misiraachichi guutummaa lafaa irratti akka lallabamu dubbachuudhaan balʼina hojii lallabaa ibseera.
Namoota saba hundumaa keessaa barattoota gochuu qabna.
Kun immoo hojicha addunyaa maratti hojjechuu gaafata.
Dhugaa Baatonni Yihowaa raajii Yesuus balʼina hojichi itti hojjetamu ilaalchisee dubbate hammam akka raawwatan hubachuuf, odeeffannoowwan tokko tokko haa ilaallu.
Gareewwan amantii Yunaayitid Isteetis keessa jiran keessa tilmaamaan qeesonni  taʼan jiru; biyya sana keessa Dhugaa Baatota Yihowaa gara  taʼantu jira.
Waldaan Kaatolikii Roomaa addunyaa maratti qeesota  ol qabdi.
Mee lakkoofsa Dhugaa Baatota Yihowaa hojii lallabaa Kitaaba Qulqulluu irratti hundaaʼe raawwatanii immoo ilaali.
Addunyaa maratti, tajaajiltoonni gara miliyoona saddeetii taʼan, namoota biyyoota  keessa jiraniif fedhaan lallabaa jiru.
Hojii dinqisiisaa Yihowaadhaaf ulfina fidutu hojjetamaa jira.
Yesuus gumii Kiristiyaanaa hafuura qulqulluudhaan geggeessa.
Qorumsa moʼuuf, tajaajila irratti ija jabina argachuu fi qophaaʼuuf, akkasumas murtoo sirrii gochuuf hafuurri qulqulluun nu barbaachisa.
Hafuura kana argachuudhaaf, walgaʼiiwwan gumii dabalatee carraa qabnu hundatti fayyadamuu hin qabnuu ree?
Walgaʼiiwwan keenya hedduu irratti raawwii raajiiwwan Kitaaba Qulqulluu ni baranna.
Kun immoo, abdiin Yihowaan gara fuulduraatiif waadaa gales akka raawwatamu amanannaa qabnu nuu cimsa.
Dhugaa dha, kan nu jajjabeessu namoota waltajjii irraa dubbatan qofa miti.
Kiristiyaanonni garaadhaa yaada kennanii fi faarfatan kaanis nu jajjabeessu.
Kana malees, walgaʼii duraa fi booda obboloota keenyaa wajjin haasaʼuun keenya, akka walitti dhihaannuu fi akka jajjabaannu godha.
Macaafni Qulqulluun guyyoota gara dhumaatti hammeenyi akka baayʼatu dubbata.
Kanaafuu, haalli addunyaa kanaa caalaatti mancaʼuu isaa akka itti fufu eeguu dandeenya.
Haa taʼu malee, haalli addunyaa rakkina guddaa dura hammam akka hammaatu eegda?
Fakkeenyaaf, biyyoota hundumaa keessa waraanni akka jiraatu, mana nama hundumaatii nyaanni akka dhabamuu fi maatii hundumaa keessa dhukkubni akka jiraatu eegdaa?
Utuu akkas taʼee, namoonni Waaqayyotti hin amanne illee raajiin Macaafa Qulqulluu raawwatamaa akka jiru amanuuf ni dirqamu.
Haa taʼu malee, Yesus namoonni baayʼeen inni bulchaa akka jiru akka hin beekne, jechuunis jireenya guyyaa guyyaatiin waan qabamaniif wanta taʼaa jiruuf xiyyeeffannaa akka hin kennine dubbateera.
Kanaafuu, Caaffanni Qulqullaaʼoon akka argisiisanitti hamma namoonni dhumni sirna kanaa dhihaachuu isaa amanuuf dirqamanitti haalli addunyaa kanaa garmalee hin jijjiiramu.
Amantiin keenya wanta akka ilaalcha namaatti kan hin dandaʼamne fakkaatu raawwachuuf nu dandeessisa.
Fakkeenyaaf, baayʼeen keenya hamma namoonni kanaan dura nu beekan nu wallaalanitti amallii fi ilaalchi keenya baayʼee jijjiirameera.
Tarkaanfiiwwan kana kan fudhanne isa irratti amantii qabaachuudhaan waan taʼeef, Yihowaan nu deggereera.
Amantiin nuti Yihowaa irratti qabnu isaaf akka of murteessinu waan nu kakaaseef, wanta ofii keenyaan argachuu hin dandeenye, jechuunis michuu isaa taʼuu dandeenyeerra.
Amantiin keenya nu cimsa.
Amantiidhaan diina keenya isa humna keenyaa ol taʼe, jechuunis Diyaabiloosiin moʼuu ni dandeenya.
Dabalataanis, Yihowaatti amanamuun keenya dhiphina yeroo rakkinaatti nutti dhagaʼamu hirʼisuuf nu gargaara.
Yihowaan, amantiin keenya Mootummicha akka dursinu yoo nu kakaase, wanta karaa foonii nu barbaachisu akka nuu guutu waadaa nuuf galeera.
Kana malees, amantii qabaachuun keenya, wanta namni tokko iyyuu carraaqqii mataa isaatiin argachuu hin dandeenye, jechuunis jireenya bara baraa nuuf argamsiisa.
Waaqayyo duraan dursee akka nu jaallate kan argisiise akkamitti?
Phaawulos ergamaan, Waaqayyo garuu, utuma nuyi cubbamoota taanee jirruu, Kristos nuuf duʼuu isaatiin hammam akka nu jaallate in argisiisa jedheera.
Jaalalli amala Yihowaa isa hunda caalu dha; kanaafuu, Yesus ajajni inni guddaan isa armaan gadii taʼuu isaa kan dubbate maaliif akka taʼe hubachuu dandeenya.
Akkana jedheera: Atis Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaan, humna kee guutuudhaanis jaallachuutu siif taʼa! Wanta Yesus dubbate irraa hubachuun akka dandaʼamutti, Waaqayyoon garaadhaa jaallachuu qabna.
Yihowaan garaa hirametti hin gammadu.
Haa taʼu malee, Waaqayyoon jaallachuun, jireenya guutuu, yaada guutuu fi humna guutuudhaan isa jaallachuu kan dabalatu dha.
Waaqayyoon dhuguma jaallachuu jechuun miira jaalalaa qabaachuu qofa miti.
Jaalalli nuti Waaqayyoof qabnu garaadhaa kan madde qofa utuu hin taʼin, dandeettii hafuuraas taʼe dandeettii qaamaatti fayyadamuus kan dabalatu taʼuu qaba.
Miikiyaas raajichi akka jedhetti Yihowaan kana nu irraa barbaada.
Harka Waaqayyoo jireenya keenya keessatti ifatti arguu akka hin dandeenye wantoonni nu godhan maal faʼi?
Rakkinni nutti baayʼatee taʼuu dandaʼa.
Yeroo kanatti, Yihowaan akkamitti akka nu gargaare hubachuu dhiisuu dandeenya.
Eliyaas, Iizaabel Mootittiin isa ajjeesuuf yeroo isa doorsistetti, kanaan dura Waaqayyo akkamitti akka isa gargaare dagatee ture.
Amma na gaʼaatii yaa Waaqayyo na ajjeesi jedhee ture.
Rakkina Eliyaasiif furmaanni isaa maal ture?
Jajjabina argachuuf gara Yihowaatti garagaluu qaba ture.
Iyoob rakkina isaa irratti waan xiyyeeffateef ilaalcha akka Waaqayyoo qabaachuu dadhabee ture.
Nutis akkuma Iyoob Waaqayyoon arguuf carraaquun nu barbaachisuu dandaʼa.
Kana gochuu kan dandeenyu akkamitti?
Wanta Macaafni Qulqulluun rakkina keenya ilaalchisee dubbatu irratti xiinxaluu qabna.
Yihowaan akkamitti akka nu gargaaru yoo beekne inni caalaatti nuuf dhugooma.
Yeroo Yesus tajaajilaa turetti wantoonni yaada isaa hihhiruu dandaʼan uumamanii kan turan taʼus, wantoota kanaan hin moʼamne.
Yeroo tajaajila isaa jalqabetti Qifirnaahomitti namoota hedduu erga barsiisee fi dinqiiwwan erga raawwatee booda, namoonni akka inni magaalaa isaaniitii hin deemne isa kadhatanii turan.
Haa taʼu malee, Yesus gaaffii nama gowwoomsu kanaaf deebii akkamii kenna laata?
Misraachoo mootummaa Waaqayyoo mandaroota warra kaanittis lallabuun ana irra jira, kanaaf anuu ergame jedheera.
Yesus wanta dubbate kanaa wajjin haala wal simuun guutummaa Phaalasxiinaatti lallabeera, akkasumas barsiiseera.
Mudaa kan hin qabne taʼus, wanti namoota kaan barbaachisu isa barbaachisa; akkasumas, yeroo tokko tokko Waaqayyoon tajaajiluudhaan yeroo dheeraa dabarsuu isaatiin kan kaʼe akkuma namoota kaanii dadhabbii cimaan itti dhagaʼama ture.
Yeroo tokko Yesus duuka buutonni isaa mormii isaan irra gaʼu akkamitti moʼuu akka dandaʼan barsiisaa utuu jiruu namichi tokko dubbii isaa addaan kutee, Yaa barsiisaa, dhaala abbaan keenya nuuf dhiisee duʼe, anaaf haa hiruuf obboleessa kootti anaaf himi! jedheen.
Yesus garuu walitti buʼiinsa kana keessa seenuu hin barbaadne.
Jaalalli, amala Waaqayyoo isa hunda caaluu fi baayʼee barbaachisaa taʼe dha.
Yihowaan jaalala kan qabu qofa utuu hin taʼin, innumti iyyuu jaalala.
Waaqni uumama cufaa fi lubbu qabeeyyii hundumaa uume jaalala qabeessa taʼuu isaa beekuun nama gammachiisa! Wanti inni raawwatu hundi amala kanaan geggeeffama.
Jaalalli hoʼaan gaarummaa irratti hundaaʼee fi Waaqayyo uumamawwan isaatiif qabu, kaayyoon inni ilmaan namootaatiif qabu hundi karaa hunda irra caaluun akka raawwatamuu fi kun immoo warra isa jalatti bulan hundaaf faayidaa guddaa akka argamsiisu nuuf mirkaneessa.
Fakkeenyaaf, Yihowaan guyyaa itti harka nama foʼate sanaatiin Yesus Kiristosiin, biyya lafaatti qajeeltootti faraduuf jedhu, muree kaaʼeera; namicha foʼate sana duʼaa kaasuu isaatiin, kana nama hundumaaf cimseera.
Kun akka raawwatamu mirkanaaʼoo taʼuu dandeenya.
Namoota garaa qajeelaa qabanii fi ajajamaniif murtoo gaariin kan kennamu siʼa taʼu, kunis eebba hamma bara baraatti itti fufu argamsiisa.
Yeroo murteessaa taʼe tokkotti ergamoonni isaa Yesuusiin dhiisanii baqatanii turan.
Pheexiros sana dura warri kaan yoo isa ganan illee, inni akka isa hin ganne dubbatee ture.
Haa taʼu malee, yeroo Yesuus hidhametti Pheexirosiin dabalatee ergamoonni isaa hundi isa dhiisanii baqatan.
Pheexiros irra deddeebiʼee, Yesuusiin hin beeku jedhee isa ganee ture.
Taʼus, Pheexiros akka gaabbe waan argisiiseef, Yihowaan isatti fayyadamuu isaa itti fufeera.
Ati utuu yeroo sana barataa Yesuus taatee, gochi Pheexiros amanamummaa Yihowaadhaaf qabdu irratti dhiibbaa ni godha turee?
Yeroo ammaatti, Yihowaan namoonni dogoggora raawwatan sun yaada akka geddaratan yeroo akka isaaniif kenne, akkasumas dhuma irratti dogoggora sana akka sirreessuu fi karaa sirrii taʼeen tarkaanfii akka fudhatu ni amanta?
Yeroo tokko tokko garuu namoonni cubbuu cimaa hojjetan carraa Yihowaan dhiifama isaaniif gochuuf bane tuffachuudhaan yaada geddarachuu didu.
Yihowaan yommuu namoota ilaalu, wanta alaan mulʼatuuf xiyyeeffannaa hin kennu.
Kanaa mannaa, garaa namaa, jechuunis keessa namaa ni qora.
Dhugaan kun yommuu Waaqayyo gumii Kiristiyaanaa hundeessetti ifatti mulʼateera.
Warra akka ilaalcha namootaatti gatii hin qabne fakkaatan hedduu gara ofii isaattii fi gara Ilma isaatti harkiseera.
Namoota akkanaa keessaa tokko Saaʼol Fariisicha ture.
Yihowaan inni garaa namaa qoru garuu, Saaʼoliin akka suphee gatii hin qabneetti hin ilaalle.
Kanaa mannaa, Waaqayyo Saaʼol akka miʼa gatii guddaa qabu taʼee tolfamutti, jechuunis saboota, moototaa fi ijoollee Israaʼel duratti dhugaa baʼuuf miʼa filatame akka taʼutti isa ilaalee ture.
Warri Waaqayyo miʼoota gara fuulduraatti hojii ulfinaatiif kan oolan akka taʼanitti ilaale kaan immoo, namoota sana dura machooftuu, halalee fi hattuu turan kan dabalatu dha.
Namoonni kun beekumsa Dubbii Waaqayyoo isa sirrii yommuu argatanii fi amantii akka qaban yommuu argisiisan, Yihowaan akka isaan tolchu heyyamaniiru jechuu dha.
Dhimma akkasiitiif furmaata kennuun kan dandaʼamu akkamitti?
Phaawulos akkas jechuudhaan Kiristiyaanota gorse: Obboloota ko, isin hundumti keessan waan dubbattanitti akka walii galtan, yaada tokkoon akeekkattanii, tokkummaadhaanis raawwachuudhaaf akka qophooftan malee, isin gidduutti gargar baʼuun akka hin jiraanne, isinan gorsa.
Yeroo harʼas taanaan, gumiiwwan keessa wal qoqqoodiinsi akkamii iyyuu jiraachuu hin qabu.
Phaawulos, wantoota lafa irratti argaman irratti xiyyeeffachuu mannaa lammummaa isaanii isa samii irratti akka xiyyeeffatan Kiristiyaanota dibamoo jajjabeesseera.
Kiristiyaanonni dibamoon ambaasaaddaroota Kiristosiin bakka buʼani dha.
Ambaasaaddaroonni dhimma saboota iddoo isaan itti ramadaman jiranii keessa hin seenan.
Kan isaan amanaman qaama iddoo kan biraa jiruufi dha.
, NW Kiristiyaanonni lafa irra jiraachuuf abdii qabanis Mootummaa Waaqayyoo jalattii kan bulan waan taʼaniif, walitti buʼiinsa addunyaa kanaa gidduu seenuudhaan garee tokko deggeruu hin qaban.
Shamarreen yeroo abbaan ishii adda waraanaatii itti deebiʼu hawwiidhaan eegaa turte tokko, yommuu inni nagaadhaan deebiʼu isa simachuuf warra kaan dursitee gara isaatti fiigde.
Moʼicha guddaa argachuu isaatti baayʼee gammaddeetti.
Abbaan ishii garuu ishii wajjin sirbuu fi shubbisuu mannaa uffata isaa bakka waraanaatti xuraaʼe tarsaasuudhaan, Wayyoo! Yaa intala ko! Baayʼee na gaddisiifte, na dhiphiftes jedhee booʼe.
Achiis wanta hawwii fi abdii ishiin akkuma shamarran kaaniitti jiraachuuf qabdu jalaa fashaleessu, jechuunis wanta bara baraaf jireenya ishii jijjiiru dubbate.
Ishiin garuu, mamii tokko malee abbaan ishii wanta Yihowaadhaaf waadaa seene akka raawwatu isa jajjabeessite.
Wanti ishiin dubbatte amantii cimaa akka qabdu argisiisa.
Wanti Yihowaan gaafatu hundi ishiidhaaf gaarii akka taʼu ni amanti turte.
Abbaan ishii intalli isaa murtoo inni murteesse deggeruuf fedhii qabaachuun ishii Yihowaa biratti fudhatama akka argatan waan godhuuf, intala isaatti ni boone.
Yiftaa fi intalli isaa, yeroo ulfaataa taʼutti illee karaa Yihowaan wantoota tokko tokko itti raawwatu irratti amantii qabu turan.
Waaqayyo biratti fudhatama argachuun, aarsaa kam irra iyyuu akka caalu of amansiisanii turan.
Furicha irratti amantii akka qabnu yoo argisiisne, cubbuu keenyaaf guutummaatti dhiifama argachuuf karaan nuuf banama.
Dubbiin Waaqayyoo cubbuun keenya haqamuu akka dandaʼu nuuf mirkaneessa.
Yihowaan furichatti fayyadamee, tajaajiltoota isaa warra hafuuraan dibaman akka ijoollee isaatti isaan guddisa.
Warra hoolota kan biraa taaneef immoo, Yihowaan akka waan maqaa keenyaan waraqaa ragaa akka ijoollee isaatti nu guddisuu isaa mirkaneessu nuuf qopheessetti ilaalama.
Erga mudaa irraa guutummaatti walaba taanee fi qorumsa isa dhumaa darbinee booda, Yihowaan gammachuudhaan waraqaa ragaa sana irratti mallatteessee lafa irratti akka ijoollee isaatti nu guddisa.
Jaalalli Yihowaan ijoollee isaatiif qabu kan bara baraa ti.
Faayidaan furichi argamsiisus bara baraaf kan jiraatu dha.
Kennaan kun matumaa gatii isaa hin dhabu.
Qaamni ykn humni nu jalaa fudhachuu dandaʼus hin jiru.
Yihowaan michuu isaa akka taanuuf yeroo ofitti nu harkisu, hawwii gadheen nu rakkisu isa kam akka taʼes ni beeka.
Akkasumas darbee darbee akka nuti dogoggora raawwannu beeka.
Taʼus, wantoonni kun akka nuti michuu Yihowaa hin taane hin godhan.
Waaqayyo jaalalaan kakaʼee kennaa guddaa, jechuunis Ilma isaa isa jaallatamaa aarsaa godhee nuu kenneera.
Dogoggora yommuu raawwannu kennaa guddaa kanatti fayyadamuudhaan akka dhiifama nuu godhu Yihowaa kan gaafannu yoo taʼe, michummaan isaa wajjin qabnu akka addaan hin cinne mirkanaaʼoo taʼuu dandeenya.
Isaayaasis geggeessaan kun dura-buutuu fi ajajjuu akka taʼu raajii dubbateera.
Daaniʼel immoo geggeessituu isa dibamee moosifame ilaalchisee hafuuraan geggeeffamee raajii dubbateera.
Xumura irrattis, Yesuus Kiristoos waaʼee ofii isaa Geggeessaa saba Waaqayyoo akka taʼe ibseera.
Barattoonni Yesuusis fedhii isaaniitiin kan isa hordofan yeroo taʼu, Yihowaan akka isa filates mirkanaaʼoo turan.
Kan isaan amansiise maali dha?
Yohaannis Cuuphaan yeroo Yesuus cuuphametti, samiiwwan utuu banamanii fi hafuurri Waaqayyoo akka gugeetti utuu isa irra buʼuu argee ture.
Yesuus yeroo lafa irratti tajaajilaa turetti, hafuurri qulqulluun dinqiiwwan gara garaa akka hojjetuu fi aangoo Waaqayyootiin akka dubbatu humna isaaf kenneera.
Kana malees hafuurri qulqulluun Yesuus firiiwwan gaggaarii kan akka jaalalaa, gammachuu fi amantii cimaa akka horatu isa gargaareera.
Geggeessaan ragaa amansiisaa akkasii dhiheessuu dandaʼu kan biraan hin jiru.
Dhuguma iyyuu Yesuusiin kan filate Yihowaa dha.
Intalli Yiftaa, waaqeffannaa dhugaa deggeruuf jettee, fedhii uumamaa heerumuu fi ijoollee godhachuuf qabdu aarsaa gooteetti.
Fedhii ofii aarsaa gochuu wajjin haala wal qabateen fakkeenya ishii hordofuu kan dandeenyu akkamitti?
Kiristiyaanonni dargaggoon kumaan lakkaaʼaman, guutummaatti Yihowaa tajaajiluuf yoo xinnaate ammaaf gaaʼela dhaabbachuu ykn ijoollee godhachuu dhiisaniiru.
Maanguddoonnis, hojiiwwan ijaarsaa tiʼookraasii irratti hirmaachuuf ykn Mana Barumsaa Labsitoota Wangeela Mootummichaa galanii barachuu fi iddoo babalʼistoonni Mootummichaa caalaatti barbaachisan deemanii tajaajiluuf jecha yeroo ijoollee isaanii ykn ijoollee ijoollee isaanii wajjin dabarsuu dandaʼan aarsaa godhanii taʼuu dandaʼa.
Warri kaan immoo, duula tajaajilaa irratti hirmaachuuf jecha dhimma dhuunfaa isaanii aarsaa godhu.
Hojiin garaa guutuudhaan hojjetamu akkanaa, Yihowaa isa hojii isaanii fi jaalala isaan isatti argisiisan hin irraanfanne baayʼee gammachiisa.
Sabni Yihowaa yeroo hunda gad of deebisuudhaan, seera buʼuuraa barbaachisaa Yesus kenneef ni ajajamu.
Lallaba isaa isa gaaraa irratti akkana jedheera: Fira kee jaalladhu, diina kees jibbi! jedhamee akka himame dhageessaniittu.
Ani garuu isinittan hima, diinota keessan jaalladhaa, warra isin ariʼataniifis kadhadhaa! Kana yoo gootan ijoollee abbaa keessanii isa waaqa irraa in taatu; innoo aduu isaa warra hamootaa fi warra gaggaariidhaaf in baasa, bokkaa isaas warra qajeelotaa fi warra jalʼootaaf in roobsa.
Eeyyee, tajaajiltoota Waaqayyoo waan taaneef ilaalchi isaan nuuf qaban maal iyyuu yoo taʼe diinota keenya jaallachuu barachuu qabna.
Dhugaa Baatonni Yihowaa, ilaalcha isaaniitiinis taʼe gocha isaaniitiin Waaqayyoo fi namoota akka jaallatan bifa jireenya isaanii hundaan argisiisuu qabu.
Fakkeenyaaf, namoonni tokko tokko ergaa Mootummichaa yoo fudhachuu baatan illee, yeroo isaan barbaachisutti jaalala isaanitti argisiisna.
Hojiin lallabaa dursee dubbatame kun yeroo hammamiitiif tura?
Yesuus, hojiin lallabaa addunyaa maratti hojjetamu kun hamma bara dhumaatti akka itti fufuu fi sana booda dhumni akka dhufu dubbateera.
Gareen amantii kan biraan bara dhumaa kanatti misiraachicha lallabaa jiru jiraa?
Namoonni tajaajila irratti nu mudatan tokko tokko, Hafuura qulqulluu kan qabu nu dha, hojicha hojjechaa kan jiru garuu isini nuun jedhu taʼa.
Maarree, hojicha jabaannee hojjechuun keenya hafuura Waaqayyoo qabaachuu keenyaaf ragaa hin taʼuu?
Yeroo tokko tokko, gareewwan amantii tokko tokko hojii Dhugaa Baatonni Yihowaa yeroo hundumaa hojjetan hojjechuuf yaalu; garuu hin milkaaʼan.
Warri kaan immoo yeroo muraasaaf hojii misiyoonummaa irratti kan hirmaatan taʼus, utuu hin turin jireenya isaanii duraaniitti deebiʼu.
Kaan immoo manaa gara manaa deemuuf illee ni yaalu taʼa; haa taʼu malee maal lallabu?
Deebiin gaaffii kanaa, akka isaan hojii Kiristoos jalqabe hojjechaa hin jirre ifa godha.
Sirreeffama gochuu fi namummaa haaraa uffachuuf utuu wal irraa hin kutin carraaquu qabna.
Phaawulos amantoota hidhata isaa taʼaniin akkana jedheera: Namummaa moofaa isa jireenya keessan isa durii wajjin wal simuu fi hawwii isaa isa gowwoomsaa taʼeen mancaʼaa deemu hunda of irraa baastanii akka gattan barattaniittu.
Humna sammuu keessan hojjechiisuunis haareffamuu keessan itti fufaa; akkasumas, namummaa haaraa isa fedhii Waaqayyoo wajjin haala wal simuun qajeelummaa fi amanamummaa dhugaadhaan uumame uffachuu qabdu.
Yaadni haareffamuu keessan itti fufaa jedhu, namummaa haaraa uffachuun adeemsa itti fufiinsa qabu taʼuu isaa argisiisa.
Kun, Yihowaa tajaajilaa kan turre waggoota hammamiitiif iyyuu yoo taʼe, amalawwan Kiristiyaanaa namummaa haaraa akka uffannu godhan horachuu fi fooyyeffachuu keenya itti fufuu akka dandeenyu waan mirkaneessuuf, baayʼee nama jajjabeessa.
Eeyyee, Kitaabni Qulqulluun jireenya keenya jijjiiruu isaa itti fufuu ni dandaʼa.
Bartoonni, Yesus utuu Ciisa Bishaan Galiilaa irra deemuu isa argan.
Phexros Yesusiin waamee, bishaan irra deemee gara isaa dhaquu kan dandaʼu taʼuu isaa isa gaafate.
Yesus yommuu isa waamu Phexros bidiruu irraa buʼee, dinqiidhaan bishaan irra deemaa gara Yesus dhaquu jalqabe.
Haa taʼu malee, yeroo muraasa booda Phexros bishaaniin liqimfamuu jalqabe.
Maaliif?
Qilleensa jabaa ilaalee waan sodaateefi dha.
Phexros iyyee Yesusiin waammate; innis hiixatee isa qabee yaada armaan olitti ibsame isatti dubbate.
Phexros bidiruu irraa buʼee bishaan irra yeroo deemetti amantii qaba ture.
Yesus yeroo isa waametti, Phexros humni Waaqayyoo akkuma Yesusiin gargaaraa jiru isas akka gargaaru amantii qaba ture.
Haaluma wal fakkaatuun, nutis Yihowaadhaaf of murteessuudhaan kan cuuphamne amantii waan qabnuufi dha.
Yesus, duuka buutota isaa akka taanuuf, jechuunis faana isaa duukaa akka buunuuf nu waame.
Yesusii fi Waaqayyo karaa garaa garaatiin nu deggeruu akka dandaʼan amanuudhaan, isaan irratti amantii haa qabaannu.
Dhugaa Baatonni Yihowaa, misiraachichaaf falmuu fi seera duratti fudhatama akka argatu gochuu irratti milkaaʼina argachuun isaaniis, gargaarsa Yihowaa argachaa akka jiran kan mirkaneessu dha.
NW Mootummoonni tokko tokko hojii sabni Waaqayyoo hojjetan guutummaatti dhaabsisuuf yaalanii turan.
Dhugaa Baatonni Yihowaa injifannoowwan Mana Murtii Mirgoota Namummaa Awurooppaatti argatan  dabalatee, mana murtii ol aanaatti dhimmoota  irratti injifannoo argachuun isaanii, eenyu iyyuu harka Waaqayyoo deebisuu akka hin dandeenye argisiisa.
Misiraachicha addunyaa maratti lallabuun kan dandaʼame gargaarsa Waaqayyootiin qofa dha.
Kana malees, namoonni kaan tokkummaa fi obbolummaa sabni Yihowaa saba adda addaa irraa dhufan qabanii fi biyyi lafaa hordofuu hin dandeenye yommuu argan, Waaqayyo dhuguma isin gidduu jira kan nuun jedhan kanaafi.
Kanaafuu, ragaa Waaqayyo saba isaa gargaaraa akka jiru mirkaneessu hedduu qabna.
Wanta abbaan jaalala qabeessa taʼe tokko dursa kennuuf keessaa tokko, wanta miidhaa fi balaa geessisu kam irraa iyyuu maatii isaa eeguu dha.
Abbaa keenya isa samii kan taʼe Yihowaan wanta kana irra xinnaatu hin godhu.
Fakkeenya tokko haa ilaallu.
Ija keessaniif bakka guddaa akka kennitan beekamaa dha! Yihowaanis waaʼee saba isaa akkasuma itti dhagaʼama.
Sabni Waaqayyoo isa biratti bakka guddaa qabu! Yihowaan yeroo tokko tokko diinonni namoota amanamoo akka Isxifaanos akka ajjeesan heyyameera.
Taʼus, malawwan Seexanaa ilaalchisee akeekkachiisa yeroo isaatiif barbaachisu kennuudhaan akka walii galaatti saba isaa ni eega.
Yihowaan Dubbii isaa fi barreeffamoota jaarmiyaan isaa qopheessutti fayyadamee, qabeenya nama gowwoomsu, amala addaggummaa, bohaartii gadhee, itti fayyadama Intarneetii fi kan kana fakkaatan ilaalchisee dhugaa isaa nu hubachiisa.
Dhuguma iyyuu, Yihowaan akkuma abbaa jaalala qabeessa taʼe tokkootti saba isaatiif eegumsa ni godha.
Galmi Mootummaa, iddoo namoonni naannoo sana jiraatan waaqeffannaa qulqulluu itti geggeeffatani dha.
Walgaʼiiwwan nuti torban torbaniin Galma Mootummaa keessatti geggeeffannu, nyaata hafuuraa Yihowaan nuu kennu keessaa tokko dha.
Iddoo kanatti karaa jaarmiyaa isaa jajjabinaa fi qajeelfama hafuuraa arganna.
Maaddii gooftaa irraa kan soorannu yeroo hunda taʼu illee, afeerrii kana akka laayyootti ilaaluu hin qabnu.
Yihowaan waaqeffachuu fi wal jajjabeessuudhaaf walitti qabamuun barbaachisaa akka taʼetti waan ilaaluuf, Phaawulos ergamaan walitti qabamuu keenya akka hin dhiisneef akka nu gorsu hafuuraan isa kakaaseera.
Dhimmoota hin barbaachisneef jennee walgaʼiiwwan Kiristiyaanaa irratti argamuu yoo dhiisne Yihowaadhaaf kabaja argisiisaa jirraa?
Walgaʼiiwwan kanaaf qophaaʼuu fi hirmaannaa gaarii gochuudhaan, Yihowaa fi kennaa inni nuu kenne kana hammam akka dinqisiifannu argisiisuu dandeenya.
Miseensonni Saba Kiristiyaanaa hedduun, akka barumsa kanaatti Kiristiyaanonni qaama fooniitiin lafa irraa gara samiitti akka ol fudhataman amanu.
Akkasumas Yesus lafa bulchuuf yeroo deebiʼee dhufu ijaan akka argamu eegu.
Haa taʼu malee, Macaafni Qulqulluun, milikkinni ilma namaa samii keessatti akka mulʼatuu fi Yesus duumessoota waaqaa irraa akka dhufu dubbata.
Yaadawwan kun lamaan, Yesus yeroo dhufutti ijaan akka hin mulʼanne argisiisu.
Kana malees, foonii fi dhiigaan mootummaa Waaqayyootti galuun hin dandaʼamu.
Kanaafuu, warri gara samiitti ol fudhataman, malakanni inni dhumaa yommuu afuufamu, battala liphsuu ijaatti geddaramuu qabu.
Kanaafuu, yaadni ol butamuu jedhu barumsa dogoggoraa wajjin kan wal qabate waan taʼeef iddoo kanatti itti fayyadamuu baannus, dibamtoonni lafa irra jiran yeroo murtaaʼe tokko keessatti walitti qabamu.
Addunyaa haaraa keessatti, hunda caalaa kan nu gammachiisu wanti karaa hafuuraa nu barbaachisu nuu guutamuu isaa ti.
Yeroo sanatti sochiiwwan hafuuraatiif dursa kennuu kan qabnu siʼa taʼu, Yihowaatti akka gammadnus ni argisiisna.
Yeroo ammaatti wantoota hafuuraatiif dursa kennuudhaan, jireenya dhugaa gara fuulduraatiif qophoofna.
Gammachuu sochiiwwan tiʼookraasii irraa argannu guddifachuu kan dandeenyu akkamitti?
Karaan inni tokko galmawwan hafuuraa baafachuu dha.
Dargaggeessa yoo taatee fi hojii tajaajila Yihowaa keessatti hojjetamu irratti yaadaa jirta yoo taʼe, barreeffamoota waaʼee bifawwan tajaajila yeroo guutuu dubbatan qorachuudhaan, galma hafuuraa tokko maaliif hin baafattu?
Tarii nama waggoota hedduudhaaf tajaajila yeroo guutuu keessa ture tokko haasofsiisuu dandeessa taʼa.
Tajaajila akka hojii keetti ilaaluudhaan, tajaajila itti fufiinsa qabuu fi addunyaa haaraa keessatti Waaqayyoof dhiheessituuf qophaaʼuu dandeessa; leenjiin tiʼookraasii fi muuxannoon argatte immoo addunyaa haaraa keessatti buʼaa guddaa argamsiisa.
Maaliif?
Wanta biyyi lafaa dhiheessutti guutummaatti fayyadamuun balaa qaba.
Kiristiyaanni tokko wantoota dogoggora hin taane kan akka wanta yeroo boqonnaatti hojjechuu jaallatuu, wantoota isa bashannansiisan dubbisuu, televijiinii ilaaluu, iddoowwan namatti tolan daawwachuu, wantoota gurgurtaadhaaf dhihaatan ilaaluu fi meeshaalee elektirooniksii ammayyaa hordofuu irratti yeroo dheeraa balleessuu dandaʼa.
Weebsaayitii hawaasaa fayyadamuun, ergaa barreessuun, iimeelii barreessuun akkasumas oduuwwanii fi sochiiwwan ispoortii haaraa taʼan yeroo hunda hordofuun yeroo keenya gubuu, darbees barsiifata nutti taʼuu dandaʼu.
Yeroo wantoota barbaachisaa hin taane irratti dabarsinu hin daangessinu taanaan, wantoonni kun wanta waan hunda caalu jechuunis waaqeffannaa Yihowaa akka dagannu gochuu dandaʼu.
Seexanni addunyaan isaa kan nama hawwatuu fi kan yaada namaa hihhiru akka taʼu godheera.
Jaarraa jalqabaatti kun dhugaa kan ture siʼa taʼu, yeroo harʼaa immoo itti caaleera.
Kanaafuu gorsa caqasa guyyaa harʼaa irra jiru dhagaʼuu qabna.
Akka Obbolootaatti wal jaallachuu keenya itti fufuun barbaachisaa kan taʼe maaliifi?
Deebiin isaa gabaabumatti, Yihowaan akka obbolootaatti wal jaallachuu keenya akka argisiisnu kan nu irraa barbaadu taʼuu isaa ti.
Obboloota keenya jaallachuu didnee Waaqayyoon akka jaallannu dubbachuu hin dandeenyu.
Kana malees, walii keenyaaf ni barbaachisna.
Kun keessattuu yeroo rakkisaa taʼetti barbaachisaa dha.
Phaawulos Ibroonni Kiristiyaanota taʼanii fi inni xalayaa isaaniif barreesse tokko tokko mana isaanii fi qabeenya isaanii dhabuuf akka dirqaman beeka ture.
Yesus yeroon sun baayʼee ulfaataa akka taʼu ibsee ture.
Kanaaf, Kiristiyaanonni sun yeroo kam iyyuu caalaa jaalala waliif qaban cimsachuun isaan barbaachisa ture.
Dhiheenyatti qilleensonni rakkina guddaa warri yeroo kam iyyuu caalaa badiisa guddaa fidan ni gadhiifamu.
Yeroo hunda walgaʼii irratti argamuun keenya qofti gaʼaa miti.
Phaawulos Ibroonni Kiristiyaanota taʼan carraawwan kanatti fayyadamanii jaalala argisiisuudhaaf, waan gaarii hojjechuudhaafis akka wal kakaasan isaan yaadachiiseera.
Phaawulos ergamaan as irratti ergaa akkamii dabarsaa jira?
Kiristiyaanni dibame tokko Yihowaa wajjin walitti dhufeenya gaarii qabu eegee jiraachaa hin jiru taanan, utuu isaaf hin malin maxinoo fi wayinii irraa hirmaachuu dandaʼa.
Akeekkachiisni akkasii Kiristiyaanonni dibamoon amma iyyuu badhaasa isaanii akka hin arganne akka yaadatan isaan gargaara.
Namoonni kun, gonfoo warra moʼanii, waamicha isa Waaqayyo karaa Kristos Yesus itti ol isaan waame sana argachuuf dhamaʼuu isaanii itti fufuu qabu.
Phaawulos hafuura qulqulluudhaan geggeeffamee Kiristiyaanonni dibamoon, waamicha isa itti waamaman sanaaf akka taʼutti akka jiraatan gorseera.
Kana gochuu kan dandaʼan akkamitti?
Phaawulos itti fufuudhaan, Gad of deebisuu fi garraamummaa hundumaan, obsaanis walii wajjin jiraadhaa, jaalalaanis waliif dandaʼaa! Hidhaa nagaatiin tokkummaa hafuura qulqulluu of harkatti eeggachuudhaaf dhamaʼaa! jedheera.
Hafuurri Yihowaa koora utuu hin taʼin gad of qabuu jajjabeessa.
Nohi namoota Waaqayyoon hin waaqeffanne sana hiriyoota godhachuu akka hin barbaadne beekamaa dha.
Innii fi miseensonni maatii isaa torban markaba ijaaruu dabalatee hojii Waaqayyo isaaniif kenne hojjechuudhaan qabamanii turan.
Kana malees, Nohi qajeelina ni lallaba ture.
Hojiin lallabaa, ijaarsi markabaa fi walitti dhufeenyi maatii isaa wajjin qabu, Nohi wanta Waaqayyoon gammachiisu raawwachuudhaan akka qabamu isa godhee ture.
Kanaan kan kaʼe, Nohii fi maatiin isaa Bishaan Badiisaa irraa oolaniiru.
Warri amma jirru hundi tajaajiltoota Yihowaa kana irraa, jechuunis Nohi, haadha manaa isaa, ijoollee isaa fi haadhotii manaa isaanii warra amanamoo taʼan irraa waan dhufneef isaan galateeffanna.
Haaluma wal fakkaatuun, Kiristiyaanonni jaarraa jalqabaa amanamoo fi ajajamoo turan namoota Waaqayyoon hin waaqeffanne irraa fagaataniiru; kanaafuu, yeroo Yerusaalemii fi sirni Yihudootaa Dh.
bara  balleeffamanitti oolaniiru.
Kan nu fayyadan, kan nu gammachiisanii fi miira keenya kan nuu haaromsan bashannanawwan hunda miti; bashannana baayʼisuunis taʼe yeroo dheeraa irratti dabarsuun gaarii miti.
Yaadni garaa keenya bashannana nu ijaarutti gammaduu fi faayidaa irraa argachuuf kan nu gargaaru akkamitti?
Macaafni Qulqulluun amaloota hojii foonii taʼan irraa akka fagaannu nu akeekkachiisa.
Hojiin kun halalummaa, xuraaʼummaa, jireenya gad-dhiisii, waaqayyolii tolfaman waaqessuu, qoricha namatti gochuu, diinummaa, qoccolloo, hinaaffaa, dheekkamsa, ofittummaa, yaadaan gargar baʼuu, barsiisaan gargar cabuu, weennoo, machii, albaadhummaa, wanta kana fakkaatus kan dabalatu dha.
Phaawulos warri wanta akkasii hojjetan mootummaa Waaqayyootti galuu akka hin dandeenye barreesseera.
Abbaa koo utuu hin taʼin Abbaa keenya jedhamuun isaa, obbolummaa amantootaa dhugumaan wal jaallatu qabaachuu keenya nu yaadachiisa.
Kun mirga guddaa dha! Kiristiyaanonni dibamoon, warri ilmaan Waaqayyoo taʼanii fi gara fuulduraatti samii irra jiraachuuf abdii qaban, guutummaatti Yihowaa Abbaa keenya jedhanii waamuu ni dandaʼu.
Kiristiyaanonni bara baraaf lafa irra jiraachuuf abdii qabanis Yihowaa Abbaa keenya jedhanii waamuu ni dandaʼu.
Jireenya kan isaanii kenne isa dha; wanta tajaajiltoota isaa warra dhugaatiif barbaachisu kan guutus isa dha.
Namoonni lafa irra jiraachuuf abdii qaban, cubbuu irraa walaba erga taʼanii fi yeroo qorumsaa isa dhumaatti amanamoo taʼuu isaanii erga mirkaneessanii booda, guutummaatti ijoollee Waaqayyoo ni taʼu.
Warri, ijoolleen isaanii akkamitti kadhachuu akka qaban yeroo barsiisanii fi Yihowaa akka Abbaa isaanii isa samii isaan kunuunsutti akka ilaalan yommuu isaan gargaaran kennaa gaarii taʼe isaaniif kennaa jiru jechuu dha.
Warri, Yihowaa wajjin walitti dhufeenya cimaa akka qabaatan gochuu caalaa kennaa kan biraa ijoollee isaaniitiif kennuu hin dandaʼan.
Yaada nama dhiphisu toʼachuu baannaan, karaa qaamaas taʼe karaa hafuuraa miidhamuu dandeenya.
Kanaafuu, Yihowaatti haa amanamnu; akkasumas yaada caqasa guyyaa harʼaa irratti ibsame haa yaadannu.
Namni haala keenya hubatu tokko yaada gaarii nama jajjabeessu dubbachuun isaa nu gammachiisuu dandaʼa.
Wanta nu yaaddessu warra keenyatti, hiriyaa gaaʼelaa keenyatti ykn michuu amanamaa ilaalcha akka Waaqayyoo qabu tokkotti himachuun keenya dhiphina irraa nu furuu dandaʼa.
Yihowaa caalaa eenyu iyyuu yaaddoo keenya nuuf hin hubatu.
Phaawulos akkana jechuudhaan barreesseera: Waan hundumaatti, kadhataa fi himataan galataa wajjin wanti isin barbaachisu Waaqayyo duratti akka beekamu godhaa malee, waanuma tokkotti yaaddoo hin qabaatinaa! Nagaan Waaqayyoo inni hubannaa namaa hundumaa irra caalus, karaa Kristos Yesus garaa keessanii fi yaada keessan in eega.
Qaamota karaa hafuuraa akka hin miidhamne nu gargaaraa jiran, jechuunis obboloota, jaarsolii, hojjetaa amanamaa, ergamoota, Yesus, akkasumas Yihowaa yaadaa.
Yesus dursee waan nu akeekkachiiseef, ejjennoo keenyaan kan kaʼe biyyi lafaa yoo nu jibbe nu dinqisiisuu hin qabu.
Namoonni nu morman hedduun Kiristiyaanonni siyaasa irraa walaba taʼuun isaanii barbaachisaa akka taʼe isaanitti hin dhagaʼamu.
Nuuf garuu dhimmi kun wanta iddoo guddaa qabu dha.
Yihowaadhaaf amanamoo taʼuun yeroo qorumsaatti jabaatanii dhaabachuu gaafata.
Sodaan namaa namoota umurii kam iyyuu keessatti argaman irratti dhiibbaa gochuu kan dandaʼu taʼus, keessumaa dargaggoonni murtoo namoota kaan irraa adda taʼe gochuun itti ulfaachuu dandaʼa.
Dhimmoonni kan akka alaabaadhaaf ulfina adda taʼe kennuu ykn ayyaanota sabboonummaa calaqqisiisan irratti argamuu ijoollee keessan yoo mudatan isaan gargaaruu irraa duubatti hin jedhinaa.
Qorumsawwan akkasii ija jabinaan moʼuu akka dandaʼaniif, yeroo sagantaa Waaqeffannaa Maatii keessaniitti dhimmawwan kun maalfaa akka dabalatan akka hubatan ijoollee keessan gargaaraa.
Wanta itti amanan ifattii fi karaa kabaja qabuun ibsuu akka dandaʼan isaan gargaaraa.
Barbaachisaa yoo taʼe dursa fudhadhaatii barsiisota isaanii wajjin dhimmoota akkasii irratti akka mariʼatan isaan deggeraa.
Wantoonni of gad dhiisuudhaan hojjetaman maali dha?
Wanta mirga keenya hin taane ykn akka hojjennu nuuf hin heyyamamne, obsa dhabuudhaan ykn of gurguddisuudhaan raawwachuu jechuu dha.
Cubbuu kan dhaalle waan taaneef, hundi keenya yeroo tokko tokko gocha akka of gurguddisnu argisiisu ni raawwanna.
Haa taʼu malee, akkuma fakkeenyi Saaʼol Mootichaa argisiisutti, amala of gurguddisuu calaqqisiisuu yoo jalqabne, oolee bulee hariiroon Waaqayyoo wajjin qabnu balaadhaaf saaxilama.
Faarfannaan  waaʼee Yihowaa yommuu ibsu, Warra gad-dhiisatti jiraatan ati in ifatta jedha.
Kan akkas godhu maaliifi?
Wanti gad dhiisiitti hojjetamu dogoggora utuu hin beekin raawwatamu caalaa baayʼee cimaa dha.
Tokkoffaa, gocha akka of gurguddisnu argisiisu yommuu raawwannu, mirga Yihowaan ilmaan namootaa bulchuuf qabu akka hin kabajne argisiisna.
Lammaffaa, wanta aangoo keenyaa ol taʼe yoo raawwanne, warra kaanii wajjin walitti buʼuun keenya hin oolu.
Sadaffaa, gocha akka of gurguddisnu argisiisu akka raawwanne yommuu beekamu, itti qaanaʼuun keenya hin oolu.
Gocha akka of gurguddisnu argisiisu raawwachuun buʼaa hin qabu.
Akkuma Kitaabni Qulqulluun ibsu, amala gad of deebisuu qabaachuun ogummaa dha.
Addaam erga cubbuu hojjetee booda, amalawwan Waaqayyoo sirriitti calaqqisiisuu hin dandaʼu.
Ofii isaas taʼe ilmaan isaa abdii gara fuulduraa akka dhaban gochuu qofa utuu hin taʼin, hundi isaanii mudaa, cubbuu fi duʼa akka dhaalan godheera.
Sanyiin isaa hundi abdii bara baraaf jiraachuu akka dhaban taasiseera.
Kana malees, yeroo sanaa kaasee Addaamii fi Hewwaanis taʼe ilmaan isaanii, ijoollee mudaa hin qabne godhachuu hin dandaʼan.
Seexanni inni Diyaabilos jedhame, Addaamii fi Hewwaan Waaqayyo irraa akka garagalan erga godhee kaasee, hanga harʼaatti ilmaan namootaa gowwoomsuu isaa itti fufeera.
Haa taʼu malee, Waaqayyo amma iyyuu ilmaan namootaa ni jaallata.
Addaamii fi Hewwaan fincila kan kaasan taʼus, Yihowaan ilmaan namootaa isaa wajjin hariiroo gaarii akka qabaatan barbaada.
Inni eenyu iyyuu akka duʼu hin barbaadu.
Kanaaf, Waaqayyo fincilli sun kaʼee utuu baayʼee hin turin qophii ilmaan namootaa michummaa isaa wajjin qaban deebisanii akka haaromsan isaan dandeessisu godheera.
Fakkeenya Waaqa keenyaa hordofuudhaan amala gaarii namoonni kaan qaban irratti kan xiyyeeffannu yoo taʼe, dinqisiifannaan gaʼee tajaajila Yihowaa keessatti qabnuu ni guddata.
Yeroo hunda akka xiyyeeffannaan nuuf kennamu ykn wanta gochuu qaban warra kaanitti himuuf carraaquu mannaa, gad of deebisuudhaan gorsa warra kaanii gaafachuu fi yaada isaan kennan fudhachuuf fedhii qabaachuu qabna.
Yommuu warri kaan mirga tajaajilaa argatan isaanii wajjin gammanna.
Kana malees Yihowaan, guutummaa waldaa obboloota keenya addunyaa keessatti argaman eebbisaa akka jiru yommuu hubannu isaaf galata galchina.
Kana malees, gad of deebisuudhaan wantootaaf ilaalcha akka Yihowaa qabaachuu yoo baranne, murtoo gaarii gochuu dandeenya.
Yeroo hunda qorachuudhaan, kadhachuudhaanii fi wanta baranne hojii irra oolchuudhaan, suutuma suuta qalbii keenya leenjisaa deemna.
Warra kaaniif dursa kennuus ni baranna.
Wanta nu irraa barbaadamu yoo goone, Yihowaan amala gad of deebisuu fi amalawwan gaggaarii kaan akka horannu nu gargaaruudhaan, leenjiin keenya akka xumuramu gochuuf waadaa nuuf galeera.
Namni tokko gocha ykn dogoggora kanaan dura raawwateen kan kaʼe yaaddaʼuu dandaʼa taʼa.
Daawit Mootichatti yeroo tokko tokko irra-daddarbaan isaa mataa isaa irra akka ol darbu itti dhagaʼama ture.
Yaadni koo dhiphatee sababiin aaduufis nan iyya jechuudhaan dhugaa isaa dubbateera.
Haala sana keessatti, Daawit maal gochuu isaatu gaarii ture?
Inni hoo maal godhe?
Araaraa fi dhiifama Yihowaatti amanameera.
Yeroo tokko tokko immoo, haalli amma keessa jirtan isin dhiphisa taʼa.
Fakkeenyaaf, Daawit yeroo Faarfannaa  barreessetti jireenya isaatiif sodaatee ture.
Taʼus yaaddoon, amanannaa inni Yihowaa irratti qabu akka isa jalaa balleessu hin heyyamne.
Daawit rakkina isaa ilaalchisee kadhannaa cimaa dhiheessee ture; taʼus faayidaa wanta yaaddoo isatti fide sana damdamachuuf tarkaanfii kadhannaa isaa wajjin wal simu fudhachuun qabu hubatee ture.
Daawit irraa maal baranna?
Yaaddoon akka isin toʼatu heyyamuu mannaa, tarkaanfiiwwan haala keessa jirtan damdamachuuf isin gargaaran fudhadhaa; achiis dhimma isaa amanannaadhaan harka Yihowaatti gataa dhiisaa.
Erga duʼaa kaafamee booda akkana jedhee ture: Samii irrattis taʼe lafa irratti aangoon hundi anaaf kennameera Kunoo, ani hanga dhuma sirna kanaatti guyyaa hundumaa isinii wajjinan jira.
Kennaan yeroo siif kennamu maal goota?
Tarii karaa taʼe tokkoon dinqisiifannaa qabdu ni argisiista taʼa.
Akkasumas, kennaa sanaaf bakka guddaa waan kennituuf akka gaariitti itti fayyadamta taʼa.
Yihowaan utuu wal irraa hin kutin wanta jiraachuu fi gammachuu argachuuf nu barbaachisu nuu kenna.
Kun nutis akka isa jaallannu nu hin kakaasuu?
Israaʼeloonni waggoota hedduudhaaf eegumsa Yihowaa kan argatan siʼa taʼu, innis karaa hafuuraas taʼe karaa foonii baayʼee isaan eebbiseera.
Eebbawwan kana argachuu isaanii itti fufuuf garuu, Seera Waaqayyoo isa yeroo hunda oomisha isaanii keessaa angafa midhaanii isa caalaa aarsaa godhanii dhiheessuu dabalatuuf ajajamuu qabu turan.
Israaʼeloonni kana gochuudhaan jaalalaa fi eebba Yihowaatiif iddoo guddaa akka kennan argisiisu turan.
Yeroo baayʼee nama dhiphisu keessa jiraanna.
Seexanni garmalee aaruudhaan, nama liqimsu barbaadee akka leenca barooduutti naannaʼaa jira.
Kanaaf, al tokko tokko nuti tajaajiltoonni Waaqayyoo illee, yaaddoon yoo nutti dhagaʼame kan nama dinqisiisu miti.
Tajaajiltoonni Yihowaa bara durii Waaqayyoon sodaatan, kan akka Daawit Mootichaa turan illee yaadaan dhiphatanii turan.
Kana malees, Phaawulos ergamaan wanti isa yaaddessu waaʼee gumiiwwan hundaa yaaduu akka ture yaadadhaa.
Haa taʼu malee, yeroo garmalee dhiphannu maal gochuu dandeenya?
Abbaan keenya inni samii jaalala qabeessa taʼe akkuma tajaajiltoota isaa bara duriitti turan gargaare, yeroo ammaattis dhiphina irraa hamma tokko boqonnaa akka argannu gochuu ni dandaʼa.
Akkamitti?
Kadhannaa garaadhaa madde dhiheessuu, Dubbii Waaqayyoo dubbisuu fi irratti xiinxaluu, hafuura Yihowaa argachuuf kadhachuu, akkasumas nama amannutti miira keenyaa himuu dha.
Yihowaan ilmaan namootaa yommuu uumetti dandeettii dinqisiisaa isaaniif kenneera.
Dandeettii yaaduu, rakkoowwan nu mudatan hiikuu fi yeroo gara fuulduraatiif karoora baasuuf nu gargaaru nuuf kenneera.
Karoora baafanne raawwachuu akka dandeenyuuf, jechuunis karoora baafanne galmaan gaʼuu akka dandeenyuuf humna nuuf kenneera.
Kana malees, Yihowaan qalbii kan nuuf uume, wanta sirrii taʼee fi wanta dogoggora taʼe addaan baasnee akka beeknuuf, dogoggora irraa akka fagaannuu fi yeroo cubbuu hojjennutti balleessaa keenya akka sirreessinuufi dha.
Yihowaan karaa Dubbii isaa, irra deddeebiʼee dandeettii keenyatti sirriitti akka itti fayyadamu nu gorsa.
Fakkeenyaaf, Kitaaba Qulqulluu Afaan Ibrootaa keessatti, Yaadni warra dhimmee hojjetuu buʼaa qaba, akkasumas Wanta harki kee hojjechuu beeku hundumaa humna kee guutuudhaan hojjedhu! jedha.
Kitaaba Qulqulluu Afaan Giriikii keessattis, Hamma carraa argannetti, namoota hundumaaf wanta gaarii haa goonu, kennaa argattan hamma fudhattan sanaan walii keessan tajaajiluuf itti fayyadamaa jedhee nu gorsa.
Dhuguma iyyuu, Yihowaan wanta nuunis taʼe warra kaan fayyadu akka raawwannu barbaada.
Sabni Yihowaa Waaqayyoon beekuu, isa jaallachuu fi isa tajaajiluu jalqabuu isaanii dura firii godhachaa turan dhiisaniiru.
Akkaataan jireenyaa isaanii inni duraa, tarii firii amma itti qaanaʼanii fi duʼa isaanitti fiduu dandaʼu kan dabalatu ture.
Amma garuu jijjiiramaniiru.
Namoonni Qorontos keessa turanii fi Phaawulos isaaniif barreesse keessaa hedduun isaanii akkana turan.
Isaan keessaa tokko tokko warra waaqolii tolfamoo waaqeffatan, ejjitoota, warra nama gadhoomsan, hattoota, warra machaaʼanii fi wantoota kana fakkaatan kan raawwatan turan.
Taʼus, dhiqamanii qulqulleeffamaniiru, akkasumas qulqulloota taaʼaniiru.
Warri gumii Roomaa keessa turan tokko tokkos kan akkasii taʼuu hin oolan.
Phaawulos hafuura qulqulluudhaan kakaʼee akkana jedhee isaaniif barreessee ture: Qaama keessan cubbuudhaaf meeshaa jalʼinaa gootanii hin dhiheessinaa; kanaa mannaa, akka warra duʼaa kaafamaniitti Waaqayyoof of dhiheessaa; qaama keessanis meeshaa qajeelinaa godhaatii Waaqayyoof dhiheessaa.
Phaawulos karaa hafuuraa qulqulluu taʼanii akka jiraatanii fi gaarummaa Waaqayyoo isa guddaa irraa fayyadamuu isaanii akka itti fufan mirkanaaʼaa ture.
Bara bulchiinsa Yerobiʼaam Mootichaatti, Yihowaan mootii Israaʼel isa gantuu taʼetti ergaa murtoo cimaa qabate akka itti himu Yihudaa irraa raajii tokko isatti ergee ture.
Raajiin amala gad of deebisuu qabu kun amanamummaadhaan ergaa Waaqayyoo himeera; Yihowaanis dheekkamsa Yerobiʼaam isa cimaa jalaa tajaajilaa isaa kana oolcheera.
Raajichi gara biyya isaatti utuu deebiʼaa jiruu, akkuma tasaa maanguddoo Betʼelitti dhihoo jiraatu tokkoo wajjin wal arge.
Maanguddoon kunis raajii Yihowaa akka taʼe isatti hime.
Namichi kun raajii sana gowwoomsuudhaan, ajaja cimaa Yihowaan wanta tokko illee akka hin nyaanne, wanta tokko illees akka hin dhugne, karaa irra dhufe irras deebiʼee akka hin galle isaaf kennee ture akka cabsu isa taasise.
Yihowaan garuu kanatti hin gammanne ture.
Achiis utuu gara biyya isaatti deebiʼaa jiruu, karaa irratti leenci tokko itti dhufee raajicha Yihowaa sana ni ajjeese.
Raajiin amala gad of deebisuu qabu kun, of gurguddisuudhaan maanguddoo isa gowwoomse sanaa wajjin kan deeme maaliifi?
Kana ilaalchisee Kitaabni Qulqulluun wanta ibsu hin qabu.
Haa taʼu malee, raajiin kun gad of deebisee Waaqayyo isaa wajjin deddeebiʼuu akka qabu guutummaatti irraanfatee taʼuu dandaʼa.
Ijoolleen Addaamii fi Hewwaan, warra isaanii warra Waaqayyoof utuu hin ajajamin hafan irraa cubbuu fi duʼa dhaalaniiru.
Taʼus, amma iyyuu mirga filannoo keenyatti fayyadamuu ni dandeenya.
Kanas akkaataa Waaqayyo saba Israaʼel itti qabe irraa hubachuun ni dandaʼama.
Yihowaan karaa Musee isa tajaajilaa isaa taʼeen, mirga addaan baʼanii saba dhuunfaa Isaa akka taʼaniif isaaniif kenname fudhachuuf ykn dhiisuuf filannoo isaaniif dhiheessee ture.
Isaan hoo maal jedhanii deebisan?
Itti gaafatamummaa maqaa Waaqayyootiin waamamuun fidu fudhachuuf waan filataniif, tokkummaadhaan, Wanta Waaqayyo jedhe hundumaa in goona jedhan.
Kan nama gaddisiisu garuu, yeroo booda sabichi bilisummaa isaa karaa sirrii hin taaneen itti fayyadamuudhaan waadaa gale diigeera.
Yihowaatti maxxanuu fi ulaagaa qajeelinaa inni baaseef ajajamuudhaan, fakkeenya akeekkachiisaa kana irraa haa barannu; akkasumas yeroo hunda mirga filannoo keenya haa dinqisiifannu.
Garbichi amanamaan misiraachoo Mootummichaa hinaaffaadhaan babalʼisuudhaan amantii guddaa akka qabu argisiiseera.
Ati hoo hojii barbaachisaa taʼe kana irratti dibamtoota gargaaraa jirtaa?
Taanaan yommuu Geggeessaan kee akkana siin jedhu akka gammaddu beekamaa dha: Wanti obboloota koo warra hundumaa irra xinnaatan kana keessaa isa tokkoof gootan, akka anaaf gootanitti lakkaaʼama.
Yesuus yeroo gara samiitti deebiʼetti illee duuka buutota isaa hin dhiisne.
Yommuu lafa irra turetti hafuurri qulqulluun, maleekonnii fi Dubbiin Waaqayyoo geggeessuuf hangam akka isa gargaaran hubatee ture.
Kanaaf, garbicha amanamaa yeroo ammaa jirus haaluma kanaan gargaara.
Miseensonni garbicha sanaa Kiristiyaanota dibamoo waan taʼaniif, bakka Hoolichi dhaqu hundatti isa duukaa buʼu.
Kanaafuu, qajeelfama isaan nuuf kennan yommuu hordofnu, Yesuus isa geggeessaa keenya taʼe hordofaa jirra jechuu dha.
Yeroo dhihootti immoo, gara jireenya bara baraatti nu geessa.
Phaawulos mirga obboloonni isaa murtoo gochuuf qaban kabajuudhaan fakkeenya gaarii nuuf taʼa.
Yeroo harʼaatti, jaarsoliinis dhimmoota murtoo dhuunfaa gaafatan irratti gorsa yommuu kennan fakkeenya isaa hordofu.
Namoota gumii keessa jiran kaaniif yaada Kitaaba Qulqulluu irratti hundaaʼe kennuun isaan gammachiisa.
Taʼus jaarsoliin kun, obboloonnii fi obboleettonni murtoo mataa isaanii akka godhan heyyamu.
Kun immoo obboloonni sun buʼaa murtoon isaanii geessisu ilaalchisee itti gaafatamummaa isaanii waan baataniif akkas gochuun isaanii sirrii dha.
Kana irraa barumsa guddaa arganna: Namoota kaan gargaaruu fi dhugaawwan buʼuuraa ykn gorsa Kitaaba Qulqulluu irratti akka xiyyeeffatan gochuu ni dandeenya.
Taʼus, namoonni kaan murtoo mataa isaanii gochuuf mirgaa fi itti gaafatamummaa qabu.
Ogummaa irratti hundaaʼanii kana kan godhan yoo taʼe faayidaa guddaa argatu.
Eeyyee, obboloota keenyaaf murtoo gochuu akka dandeenyu yaaduu hin qabnu.
Haalli Macaafa Qulqulluu itti hin arganne jiraachuu dandaʼus, wanta sammuutti qabatte fakkeenyaaf caqasoota Macaafa Qulqulluu fi faarfannaawwan Mootummichaa jaallattu irratti akka hin xiinxalle kan si dhorku garuu hin jiru.
Hafuurri Waaqayyoos wantoota gaarii duraan baratte akka yaadattu si gargaaruu dandaʼa.
Kanaaf dubbisa Macaafa Qulqulluu torbanii dubbisuu fi irratti xiinxaluuf ammuma yeroo ramadi.
Wanta Yesus dubbatee fi raawwate irratti xiinxaluufis yeroo ramaduu qabda.
Kitaabonni Macaafa Qulqulluu akka gaariitti beekaman Wangeelota seenaa Yesusii fi tajaajila isaa qabatan akka taʼe ifa dha.
Dabalataanis sabni Waaqayyoo barreeffama muuxannoo Yesusii fi yeroo inni lafa irratti dabarse duraa duubaan ibsu argataniiru.
Keessumaa yaadawwan Wangeelaa tokkoon tokkoon boqonnaa kitaabichaa keessatti duraa duubaan ibsaman dubbisuudhaan irratti yoo xiinxalle faayidaa guddaa irraa argachuu dandeenya.
Jaalalli amala Yihowaa isa guddaa dha.
Yihowaan jalqaba kan uume, Yesus isa waggoota hammana hin jedhamneef isaa wajjin jiraatee fi karaa inni jaalala itti argisiisu barate dha.
Yesus jireenya lafa irratti dabarse dabalatee guutummaa jireenya isaa keessatti, Yihowaan Waaqa jaalalaa taʼuu isaa sirriitti akka hubate argisiiseera; akkasumas jaalala kana hordofeera.
Kanaafuu, bulchiinsi Yihowaa fi Yesus bara baraaf jaalalaan kan geggeeffamu akka taʼu mirkanaaʼoo taʼuu dandeenya.
Yesus Seericha keessatti abboommiin hunda irra caalu isa kam akka taʼe yeroo gaafatamu akkana jedhee ture: Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaanis jaallachuutu siif taʼa.
Abboommiin hundumaa irra caalu inni duraa isa kana.
Abboommiin inni lammaffaan akkuma isa duraa ti; Nama akka mataa keetiitti jaallachuutu siif taʼa.
Yesus, Yihowaa jaallachuutti aansee waaʼee nama jaallachuu akka dubbate hubadhaa.
Kun, walitti dhufeenya kam irratti iyyuu jaalala argisiisuun hammam barbaachisaa akka taʼe ibsa.
Waaqayyo yaada isaa namootaaf dabarsuuf Afaan Ibrootaa qofatti hin daangeffamne.
Boojuu warra Baabilon booda, Aramaayikiin afaan sabni Waaqayyoo tokko tokko itti fayyadaman taʼe.
Yihowaan tarii wanta dhufuuf jedhu beeksiisuuf, raajonni akka Daaniʼelii fi Ermiyaas, akkasumas Izraa lubichi Kitaabota Qulqulluu barreessan keessaa kutaawwan muraasa Afaan Aramaayikiitiin akka barreessan kakaaseera.
Yeroo booda Iskindir Guddichi biyyoota addunyaa bara duriitti turan hedduu waan injifateef, Afaan Giriikii inni balʼinaan dubbatamuu fi Koyinee jedhamu qooqa biyyoolessaa taʼe.
Yihudoonni hedduun qooqa sana dubbachuu kan jalqaban siʼa taʼu, kun immoo Kitaabni Qulqulluun Afaan Ibrootaa gara Afaan Giriikiitti akka hiikamu karaa baneera.
Hiikkaan Saptuujanti jedhamee beekamu kun hiiktota  akka hiikame yaadama.
Hiikkaan kun hiikkaa Kitaaba Qulqulluu isa jalqabaa fi hiikkaawwan bakki guddaan kennamuuf keessaa isa tokko dha.
Hojiin hiiktonni hedduun hojjetan bifa garaa garaa kan qabu siʼa taʼu, tokko tokko kallattiidhaan, tokko tokko immoo akkuma isaanitti fakkaatetti hiiku.
Haa taʼu malee, Saptuujantiin Yihudoota Afaan Giriikii dubbatan biratti, booda immoo Kiristiyaanota biratti akka Dubbii Waaqayyootti ilaalama ture.
Qabxii guddaan Yaaqoob fakkeenya kanatti fayyadamee dabarsuu barbaade lakkoofsa  irratti ifatti kaaʼameera.
Caqasichi Arrabni ibidda jedha.
Arrabni dandeettii dubbachuuf qabnu argisiisa.
Akkuma ibiddaa wanti dubbannu miidhaa guddaa geessisuu dandaʼa.
Kitaabni Qulqulluun, Duunii fi jireenyi aboo arrabaa jala jiru jedha.
Dhugaa dha, badii geessisuu dandaʼa jennee sodaachuudhaan ibiddatti fayyadamuu hin dhiisne, wanta nama miidhu dubbanna jennee yaaddaʼuudhaan dubbachuu hin dhiisnu.
Wanti murteessaa taʼe toʼachuu dandaʼuu dha.
Ibidda yoo toʼanne, nyaata keenya bilcheessuuf, qaama keenya hoʼisuu fi halkan yeroo dukkanaaʼu ifa argachuuf itti fayyadamuu dandeenya.
Arraba keenya yoo leenjisne, humna arrabni keenya qabu Waaqayyoof ulfina fiduu fi warra kaan fayyaduuf itti gargaaramuu dandeenya.
Afaan keenyaan dubbachuudhaanis taʼe mallattoo harkaatti fayyadamuudhaan dandeettiin yaadaa fi miira keenya ibsuuf qabnu, kennaa dinqisiisaa Waaqayyo biraa arganne dha.
Haa taʼu malee, kennaa kana warra kaan diiguuf utuu hin taʼin, ijaaruuf itti fayyadamuu qabna.
Luqaas, Phaawulosiif waaʼee fayyaa gorsa kennee, akkasumas Phaawulosiifis taʼe namoota hojii misiyoonummaa irratti isaa wajjin hojjechaa turaniif yaalii fayyaa godhee ture jennee yaaduun keenya sirrii dha.
Luqaas kana gochuun kan isa barbaachise maaliifi?
Sababiin isaas Phaawulos illee yeroo deemsa irra turetti dhukkubsatee waan tureefi.
Yaada Yesus, Namoonni fayyaan ogeessa qorichaa hin barbaadan, dhukkubsatootatu barbaada malee jedhee dubbatee wajjin haala wal simuun Luqaas yaalii fayyaa kennuu dandaʼa ture.
Kitaabni Qulqulluun Luqaas barumsa yaalii fayyaa eessatti ykn yoom akka fudhate hin ibsu.
Phaawulos gaʼee Luqaas ogeessa fayyaa taʼuudhaan qabu Kiristiyaanota Qolosaayis keessa jiranitti kan dubbate, Kiristiyaanonni sun waan isa beekaniif akka taʼe yaadni kennameera.
Naannoo Lodooqiyaatti manni barumsaa fayyaa kan ture taʼuun isaa xiyyeeffannaa namaa kan harkisu dha.
Kanas taʼe sana Luqaas ogeessa fayyaa ture malee, nama leenjii hin qabnee fi akkasumaan waaʼee yaalii fayyaa yaada kennu hin turre.
Kanas fayyaa ilaalchisee jechoota addaa Luqaas Wangeela isaa keessattii fi Hojii Ergamootaa keessatti itti fayyadame irraa, akkasumas akkaataa inni dinqii Yesus warra kaan fayyisuuf hojjete itti ibse irraa hubachuun ni dandaʼama.
Addaam, isa nama tokko jedhamee fi cubbuunis taʼe duuti karaa isaa addunyaatti gale dha.
Kanaaf, Cubbuu nama tokkootiin kan kaʼe duuti karaa nama tokkoo akka mootiitti moʼe.
Phaawulos itti dabaluudhaan waaʼee, gaarummaa Waaqayyoo isa guddaa irraa hafaa karaa nama tokkoo, jechuunis karaa Yesuus Kiristoos mulʼifamee dubbateera.
Gaarummaa guddaan kunis guutummaa ilmaan namootaatiif faayidaa argamsiiseera.
Ajajamuu nama tokkootiin Yesuusiin namoonni hedduun qajeelota taʼu.
Gaarummaan Waaqayyoo inni guddaan, karaa Yesuus Kiristoos jireenya bara baraatti geessuu dandaʼa.
Yihowaan Ilmi isaa gara lafaa dhufee furii akka taʼu gochuuf dirqamni isa irra hin jiru ture.
Kana malees, wanti Waaqayyoo fi Yesuus furiin dhiifama argamsiisu akka dhihaatu gochuudhaan raawwatan, ilmaan namootaa mudaa qabanii fi cubbuu dhaalaniif kan malu hin turre.
Kanaaf, dhuguma iyyuu dhiifama cubbuu fi abdii bara baraaf jiraachuu argachuun keenya gaarummaa guddaa dha.
Waaqayyo gaarummaa isaa isa guddaa waan nutti argisiiseef dinqisiifachuu fi jireenya keenya irratti jijjiirama akka fidu heyyamuu qabna.
Gama kanaan of qoruun barbaachisaa dha.
Maaliif?
Phaawulos, Yaadni ofii foon irratti akka xiyyeeffatu gochuun duʼa fida jedhee barreesseera.
Kun, yeroo ammaatti duʼa hafuuraa, gara fuulduraatti immoo duʼa qaamaa waan namatti fiduuf dhimma cimaa dha.
Taʼus Phaawulos namni tokko wantoota foonii irratti xiyyeeffachuu waan jalqabeef qofa, dhumni isaa duʼa akka taʼu dubbachuu isaa hin turre.
Jijjiiramuun ni dandaʼama.
Mee waaʼee namicha Qorontos isa wantoota foonii hordofuudhaan halalummaa raawwachuu isaatiin gumiidhaa baafamee turee yaadaa.
Namni kun jijjiirama gochuu ni dandaʼa ture; jijjiirameeras.
Akka fooniitti jiraachuu dhiisee, daandii isa sirriitti deebiʼeera.
Namni kun jijjiirama gochuu erga dandaʼee, Kiristiyaanni yeroo ammaatti jirus jijjiirama gochuu ni dandaʼa; keessumaa namni hamma namicha Qorontos keessa ture sanaa fedhii foonii isaa hin hordofne salphaatti jijjiiramuu ni dandaʼa.
Dhugaa Kitaaba Qulqulluu afaan adda addaatiin babalʼisuuf akka isaan gargaarutti, bara  dhaabbata Waldaa Masaraa Eegumsaa fi Tiraaktii Xiyoon jedhamu kan hundeessan siʼa taʼu, pireezidaantiin dhaabbatichaas Chaarlis Teez Raasil ture.
Raasil Kitaaba Qulqulluu gad fageenyaan kan qoʼatu waan tureef, barumsawwan amantii kan akka Sillaasee fi lubbuun hin duutu jedhan soba taʼuu isaanii ija jabinaan saaxileera.
Kiristoos karaa ija namootaatiin hin mulʼanneen akka deebiʼuu fi bara  barri sabootaaf murteeffame sun xumuramuu isaa hubatee ture.
Obboleessi keenya Raasil yeroo, humnaa fi qabeenya isaa utuu hin qusatin dhugaawwan kana namootatti himuuf waan dandaʼu hunda godheera.
Kana irraa ifatti hubachuun akka dandaʼamutti, Yihowaa fi Yesuus inni mataa gumii taʼe yeroo murteessaa taʼe sanatti obboleessa keenya Raasilitti itti fayyadamaniiru.
Obboleessi keenya Raasil namoota irraa ulfina argachuu hin barbaadu ture.
Bara  akkana jedhee barreessee ture: Ofii keenyaafis taʼe barreeffamoota qopheessinuuf galateeffamuu ykn jajamuu hin barbaannu; Abbaa ykn Rabbii jedhamnee waamamus hin barbaannu.
Kana malees, namni kam iyyuu maqaa keenyaan akka waamamu hin barbaannu.
Dhuma irrattis, Hojiin kun kan namaa miti jedhee dubbateera.
Hundumti Keenya filannoo fi murtoo gochuu qabna.
Taʼus murtoon nuti goonu hundi dhimma duʼaa fi jireenyaa taʼuu dhiisuu dandaʼa.
Haa taʼu malee, murtoowwan nuti goonus taʼe filannoon keenya, jireenya keenya irratti jijjiirama guddaa fiduun isaa hin oolu.
Dandeettiin nuti murtoo gaarii gochuuf qabnu jireenyi keenya jeequmsaan, falmii fi gaddaan kan guute taʼuu mannaa, hamma tokko gaarii fi naga qabeessa akka taʼu gochuudhaan nu gargaaruu dandaʼa.
Murtoo ogummaa irratti hundaaʼe gochuuf maaltu nu gargaaruu dandaʼa?
Waaqayyo ogeeyyii akka taanu nu gargaaruuf fedhiis taʼe dandeettii akka qabu ilaalchisee isa irratti amantii qabaachuu qabna.
Akkasumas, gorsa inni nuu kennu irratti amanannaa qabaachuudhaan, Dubbii Yihowaa fi karaa inni wantoota tokko tokko itti raawwatu irratti amantii qabaachuu qabna.
Yeroo isatti dhihaannuu fi Dubbii isaa jaallannu, murtii inni kennu irratti amantii qabaanna.
Kanaan kan kaʼes, murtoo gochuu keenya dura, yeroo hundumaa Dubbii Waaqayyoo qorra.
Yesuus wanta isaan itti amanan duuka buutota isaa gaafachuu hin sodaatu ture.
Isinis fakkeenya isaa hordofaa.
Haalli isaa yeroo mijatutti ijoolleen keessan miira isaanii akka ibsan isaan afeeruun gaarii dha.
Mucaan keessan barumsa tokko tokko ilaalchisee shakkii yoo qabaate, aariidhaan ykn karaa akka isa mormitan argisiisuun deebii isaaf hin kenninaa.
Dhimmicha irratti akka yaadu obsaan isa gargaaraa.
Mucaan keessan gaaffii gaafachuun isaa, waaʼee dhimma sanaa akka yaaduu fi hubachuu akka barbaadu kan argisiisu akka taʼetti ilaaluun isin fayyada.
Yesuus yommuu umuriin isaa waggaa  turetti illee gaaffiiwwan guguddaa gaafateera.
Ijoollee keessan sirriitti beekuun yaada, miiraa fi yaaddoo isaanii beekuu dabalata.
Isinii wajjin walgaʼii gumii irratti waan argamanii fi tajaajila irratti waan hirmaataniif qofa amantii qabaachuu dandaʼu jettanii hin yaadinaa.
Sochii guyyaa guyyaa keessatti dhimmoota hafuuraa irratti mariʼadhaa.
Ijoollee keessanii wajjin kadhadhaa; waaʼee isaaniis kadhadhaa.
Wantoota amantii isaanii qoran kam iyyuu beekuuf yaalaa; qorumsawwan sanas akka damdamatan isaan gargaaraa.
Tajaajiltoonni Waaqayyoo wanta uffatan ilaalchisee murtoo yommuu godhan, gorsa olitti ibsame tilmaama keessa galchu.
Haalli qilleensaa adda addaa fi waqtiileen jijijjiiramuun isaanii wanta uffannu irratti dhiibbaa akka geessisan beekamaa dha.
Haalli garaa garaa keessa jirruu fi akkaataan jireenyaa keenyas dhiibbaa qaba.
Haa taʼu malee ulaagaan Yihowaa haala qilleensaa wajjin hin jijijjiiramu.
Haalli qilleensaa hoʼaa yeroo taʼutti, akkaataan uffannaa keenya ulfina qabeessa akka taʼu, akkasumas hubannaa fi murtoo gaarii irratti kan hundaaʼe akka taʼu gochuun rakkisaa taʼuu dandaʼa.
Taʼus, obboloonni keenya uffata dhaqnatti maxxanu ykn uffata gara dhabaa uffachuu irraa yeroo of qusannu ni dinqisiifatu.
Kana malees, naannoo galaanaatti yommuu bashannannu ykn iddoo bishaan daakaatti, uffanni bishaan daakuuf uffannu madaallii isaa kan eege taʼuu qaba.
NW;  Namoonni addunyaa hedduun uffata daakaa qaama mulʼisu kan uffatan taʼus, nuti warri Yihowaa tajaajillu Waaqa qulqulluu jaallannuuf uffannaa keenyaan ulfina kennuu barbaanna.
Misiraachicha lallabuun hojii Yesuus isa guddaa ture.
Haa taʼu malee, yeroo fudhatee warri kaan tiksitootaa fi barsiisota akka taʼan leenjiseera.
Filiphosis, lallabaa wangeelaa taʼuu isaatiin hojiin kan itti baayʼatu taʼus, intaloonni isaa arfan dhugaa Kitaaba Qulqulluu warra kaanitti himuu irratti buʼa qabeeyyii akka taʼan akka gargaare hin shakkisiisu.
Yeroo harʼaatti hoo leenjiin kun hammam barbaachisaa dha?
Addunyaa maratti, namoonni misiraachicha fudhatan lakkoofsi isaanii dabalaa jira.
Namoonni haaraan hin cuuphamne, qoʼannaa dhuunfaan barbaachisaa taʼuu isaa hubachuu qabu.
Akkasumas, warra kaaniif misiraachicha lallabuu fi dhugaa isaan barsiisuuf leenjiʼuu qabu.
Obboloonni gumii keenya keessa jiran ulaagaa tajaajiltoota gumii fi jaarsolii gumii taʼuuf barbaachisu guutuuf ciminaan akka hojjetan jajjabeeffamuu qabu.
Kiristiyaanonni bilchina qaban, namoonni haaraan karaa hafuuraa guddina akka godhan barsiisa gaariidhaan gargaaruu dandaʼu.
Hiriyoonni gaaʼelaa yoo balleessaa irra waliif darban gaaʼelli isaanii cimaa taʼa.
‘Wal dandaʼuu isaanii fi tola waliif dhiisuu isaanii itti fufuu qabu.
Eeyyee, hiriyoonni gaaʼelaa lamaanuu dogoggora ni raawwatu.
Haa taʼu malee, yeroo kanatti dogoggora isaanii irraa barachuuf, jechuunis dhiifama kan godhan taʼuuf carraa argatu; akkasumas, jaalalli tokkummaadhaan akka walitti isaan qabsiisu godhu.
Kana malees, Jaalalli obsaa dha, gaarummaas ni argisiisa.
Miidhaa isa irra gaʼe galmeessee hin qabatu.
Walitti buʼiinsi yommuu uumamu yeruma sana furmaanni itti kennamuu qaba.
Kanaaf, hiriyoonni gaaʼelaa Kiristiyaanota taʼan rakkinni kam iyyuu gidduu isaaniitti yommuu uumamu utuu aduun hin lixin furuu qabu.
Si miidhuu kootiif dhiifama jechuun gad of qabuu fi ija jabina kan gaafatu taʼus, rakkina furuu irratti gahee guddaa qaba; akkasumas hiriyoota gaaʼelaa walitti dhiheessa.
Karaa hafuuraa dammaqinaan eeguuf fedhii gaarii qabaachuu qofti gaʼaa miti.
Yesuus haalli bakka Getesemaanee jedhamutti taʼe raawwatamuu isaa guyyoota muraasa dura, Yihowaatti kadhannaa cimaa akka dhiheessan barattootuma isaa kanatti himee ture.
Kanaafuu, karaa hafuuraa dammaqinaan eeguu yoo barbaadne, nutis kadhannaadhaan dammaqoo taʼuu qabna.
Yesuus guyyaan dhumaa saʼaatii nuti ni dhufa jennee hin yaadnetti akka dhufu waan dubbateef, yeroon kun yeroo karaa hafuuraa itti rafnu, yeroo gammachuu Seexannii fi addunyaan isaa nu afeeran, akkasumas wantoota foon keenya hawwu itti hordofnu miti.
Waaqayyoo fi Kiristoos, dhiheenyatti maal akka nuuf qopheessanii fi akkamitti dammaqoo taanee eeguu akka dandeenyu Kitaaba Qulqulluutti fayyadamuudhaan nutti himu.
Haala karaa hafuuraa irra jirruuf, walitti dhufeenya Yihowaa wajjin qabnuuf, akkasumas dhimmoota Mootummichaa wajjin wal qabataniif xiyyeeffannaa kennuu qabna.
Wanta gara fuulduraatti dhufuuf qophaaʼoo taʼuu akka dandeenyutti, yeroo keessa jirruu fi wantoota raawwatamaa jiran hubachuu qabna.
THaalli Yihowaan keessatti nu tolchaa jiru, jannata hafuuraa isa yeroo ammaatti argamu dha.
Addunyaa hamaadhaan kan marfamne taʼus, nageenyaa fi eegumsa akka qabnu nutti dhagaʼama.
Yihowaa beekneerra, yeroo ammaattis jaalala abbummaa isaa arganneerra.
Addunyaa haaraa keessatti eebbawwan jannatni hafuuraa argamsiisu guutummaatti ni arganna.
Yeroo sanatti jannatni hafuuraa keenya, bulchiinsa Mootummaa Waaqayyoo jalatti fakkaattii ishii, jechuunis jannata lafa irraa ishii mudaa hin qabne qabaatti.
Yeroo addunyaa maratti wanti hundi itti haareffamu sanatti, Yihowaan haala nuti yeroo ammaatti hubachuu hin dandeenyeen namoota lafa irra jiraatan barsiisuudhaan isaan tolchuu isaa itti fufa.
Kana malees, rakkina tokko malee barumsawwan isaa fudhachuu fi fedha isaa raawwachuu akka dandeenyuuf, Waaqayyo sammuun keenyas taʼe qaamni keenya mudaa kan hin qabne akka taʼu godha.
Kanaafuu, Yihowaan nu tolchuun isaa jaalala nuuf qabu kan argisiisu taʼuu isaa akka hubanne karaa argisiisuun jiraachuudhaan, isaaf ajajamoo taanee itti fufuuf haa murteessinu.
Dhaloota Kiristoos Booda jaarraawwan muraasa booda namoonni hedduun Afaan Giriikiitiin ykn Afaan Laatiiniitiin Kitaaba Qulqulluu dubbisuu dandaʼaniiru.
Kanaafuu, barumsa Dubbii Waaqayyoo fi barumsa amantii waldaalee wal bira qabanii ilaaluuf carraa argataniiru.
Isaan keessaa tokko tokko wanta Kitaaba Qulqulluu irraa dubbisan irratti hundaaʼanii barumsa sobaa waldaan barsiistu fudhachuu didaniiru; yaada akkanaa ifatti dubbachuun garuu balaa kan qabu taʼuu isaa irra iyyuu, duʼaaf kan isaan saaxilu ture.
Yeroo booda immoo Kitaabni Qulqulluun afaanota namoonni hedduun hin beekneen qofa argama ture; waldaanis carraaqqii Dubbii Waaqayyoo afaanota namoonni kaan hubatanitti hiikuuf godhamaa ture cimsitee mormiti turte.
Namni wanta waldaan barsiistu fudhachuu dide kam iyyuu adaba guddaatu isa eeggata ture.
Dibamtoonni amanamoon tajaajiltoota Waaqayyoo taʼan dhoksaatti gareedhaan walitti qabamu turan; warra tokko tokkoof garuu walitti qabamuun ulfaataa ture.
Dibamtoonni luboota mootii taʼanis karaa gurmaaʼina qabuun tajaajiluu hin dandeenye turan.
Yihowaan dandeettii keenyatti karaa sirrii taʼeen akka itti fayyadamnu nu irraa eega.
Maalif?
Waan nu jaallatuu fi kennaawwan kanatti karaa sirrii taʼee fayyadamuun keenya gammachuu akka nuuf argamsiisu waan beekuufi dha.
Gama biraatiin immoo, Yihowaan ilmaan namootaa hanqina akka qaban beeka.
Mudaa, cubbuu fi duʼa matumaa ofuma keenyaan hambisuu hin dandeenyu; namoonni hundi mirga filannaa waan qabaniif isaan toʼachuu hin dandeenyu.
Akkasumas, beekumsa ykn muuxannoo hangamii illee yoo qabaanne, beekumsa ykn muuxannoo Yihowaan qabu wajjin wal gitu matumaa qabaachuu hin dandeenyu.
Haalawwan hunda keessatti, akka nu deggeruu fi wanta nuti ofiif gochuu hin dandeenye akka nuuf godhu amanuudhaan, qajeelfama isaa argachuuf Yihowaatti amanamuu qabna.
Karaa biraatiin immoo, rakkoo keenya furuu fi warra kaan gargaaruuf tarkaanfii sirrii fudhachuudhaan wanta dandeenyu gochuu qabna.
Gabaabaadhumatti, Yihowaatti amanamuu fi wanta gaarii taʼe hojjechuu qabna.
Baarzilaayiin afeerricha hin fudhanne.
Maaliif?
Dulloomee waan tureef mootichatti baʼaa taʼuu waan hin barbaanneef ture.
Kanaaf Baarzilaayi, Kiimhaam tarii ilmaan isaa keessaa tokko taʼuu dandaʼa bakka isaa akka deemu yaada dhiheesse.
Baarzilaayi nama gad of deebisu taʼuun isaa murtoo sirrii akka godhu isa gargaareera.
Afeerraa Daawit fudhachuu kan dide, itti gaafatamummaa fudhachuuf gaʼumsa akka hin qabne waan isatti dhagaʼameef ykn bara soorama itti baʼu bilisummaadhaan jiraachuu waan barbaadeef hin turre.
Kanaa mannaa, haala isaa isa jijjiirame amanee waan fudhatee fi humna isaa waan beekuuf ture.
Itti gaafatamummaa dabalataa humna isaatii ol taʼe fudhachuu hin barbaanne.
Aangoo, ulfinaa fi beekamummaa irratti kan xiyyeeffannu yoo taʼe, akka hinaafnuu fi wal morkii keessa akka seennu, oolee bulee immoo abdii akka kutannu nu taasisuu dandaʼa.
Haa taʼu malee, gad of deebisuun, hundi keenya dandeettii fi carraaqqii keenyatti fayyadamnee Waaqayyoof ulfina akka kenninuu fi warra kaan gargaaruuf wanta caalaatti gaarii taʼe raawwachuu irratti akka xiyyeeffannu nu taasisa.
Yihowaan Uumaa dinqisiisaa dha.
Wanti inni uume hundi sadarkaa ol aanaa kan qabu dha.
Akkuma uumama irraa hubannu, Yihowaan jaalalaan kakaʼuudhaan daangaa kaaʼeera.
Wanti hundi karaa gurmaaʼina qabuun akka hojjetuuf, seerawwan uumamaa fi seerawwan naamusaa baaseera.
Kanaaf, wantoonni uumama cufa keessatti argaman hundi, kaayyoo Waaqayyoo keessatti iddoo fi hojii mataa isaanii qabu.
Yihowaan akkaataa uumamawwan isaa itti waliin hojjechuu qaban ilaalchisee ulaagaa baaseera.
Kanaaf, sirni harkisa lafaa, qilleensi naannoo lafaa akka turu godha; dambalii galaanaa toʼata, akkasumas wantoonni lafa irratti jireenyaaf barbaachisan akka jiraatan godha.
Ilmaan namootaa dabalatee uumamni hundi daangaa kana keessatti sochoʼa.
Dhuguma iyyuu uumamni karaa seera qabeessa taʼeen gurmaaʼuun isaa, Waaqayyo lafaafis taʼe ilmaan namootaatiif kaayyoo akka qabu argisiisa.
Tajaajila keenya irratti, namoonni Uumaa isa karaa seera qabeessa taʼeen wantoota kana uume irratti akka xiyyeeffatan gochuu dandeenyaa?
Bara Musee booda, Iyaasuu inni bakka isaa buʼe, waraana sabni Waaqayyoo warra Kanaʼaan faana godhan irratti angafa loltuu Waaqayyoo tokko irraa gargaarsa argatee ture.
Yeroo booda immoo, loltoonni Asor hedduun Yerusaalemiin weeraruuf Hisqiyaas Mooticha doorsisanii turan.
Halkan tokkotti, ergamaan Waaqayyoo baʼee namoota kumaatama dhibba tokkoo fi kuma saddeettamii shan in ajjeese.
Maleekonni mudaa kan hin qabne taʼanis, namoonni isaan gargaaran garuu mudaa kan qabani dha.
Museen yeroo tokko Yihowaadhaaf ulfina utuu hin kennin hafee ture.
Iyaasuun immoo, Giibeʼonotaa wajjin kakuu galuu isaa dura qajeelfama Waaqayyoo hin gaafanne ture.
Hisqiyaasis yeroo muraasaaf ol of qabuu jalqabee ture.
Taʼus, namoonni kun mudaa kan qaban yoo taʼan illee, Israaʼelonni isaaniif ajajamuu qabu turan.
Yihowaan maleekotatti fayyadamee namoota kana geggeessaa ture.
Dhuguma iyyuu, Yihowaan saba isaa geggeessaa ture.
Nama tokkoof ulfina kennuu jechuun xiyyeeffannaa addaa fi kabaja isaaf kennuu jechuu dha.
Xiyyeeffannaa fi kabaja akkasii argachuu kan qabu, nama wanta ulfina isaaf argamsiisu raawwate ykn aangoo adda taʼe qabu dha.
Kanaaf ulfina kennuufii kan qabnu Eenyuuf akka taʼee fi ulfinni akkasii kan isaaf malu maaliif jennee gaafanna taʼa.
irratti akka ibsametti, Isa teessoo irra taaʼe Sanaa fi Hoolichaaf ulfinni ni mala.
Kitaabuma kana boqonnaa  irraa sababii Yihowaadhaaf ulfinni ni mala itti jennu hubanna.
Uumamawwan hafuuraa samii keessa jiran sagalee isaanii guddisanii Yihowaa isa baraa hamma bara baraatti jiraatu faarsaniiru.
Akkana jedhan: Yaa Waaqa keenya Yihowaa, ati wantoota hundumaa waan uumteef, isaanis fedhii keetiin gara jireenyaatti waan dhufanii fi waan uumamaniif, ulfina, kabajaa fi humna fudhachuun siif ni mala.
Namoonni Giriikii Ayyaana Faasikaa kabajuuf gara Yerusaalem dhaqan tokko tokko wanta Yesus raawwate arguudhaan baayʼee dinqisiifatanii turan; achiis Yesusii wajjin akka wal argan haala akka isaaniif mijeessu Filiphosiin gaafatan.
Haa taʼu malee, Yesus dhimmoota caalaatti barbaachisaa taʼan irraa yaadni isaa akka hihhiramu hin barbaadne.
Harka diinota Waaqayyootti dabarfamee kennamuu jalaa ooluuf jecha beekkamtii argachuu hin barbaadne.
Dhiheenyatti duʼuuf akka jedhu erga ibsee booda Indiriyaasii fi Filiphosiin akkana jedhe: Namni jireenya isaa mararsiifatu jireenya isaa in dhaba; namni biyya lafaa kanatti jireenya isaa hin mararsiifanne garuu, jireenya bara baraatiif isa in kaaʼata.
Fedhii Giriikota sanaa guutuu mannaa amala fedhii ofii aarsaa gochuu inni argisiise hordofuun barbaachisaa akka taʼe ibsuuf yaada caqasa guyyaa harʼaa irratti argamu dubbateera.
Filiphos, namoota isa gaafatanii turan sanatti wanta Yesus jedhe kana itti himee taʼuu hin oolu.
Yesus kaayyoo isaa isa guddaa, jechuunis misiraachicha lallabuu irraa yaanni isaa akka hihhiramu kan hin heyyamne taʼus, yeroo hundumaa waaʼee hojii qofa yaada ture jechuu miti.
Yommuu ariʼatamni nu irra gaʼutti illee, qajeelfamaa fi seera Waaqayyoo isa qajeelaa wajjin haala wal simuun jiraachuuf wanta nuuf dandaʼame hunda goona.
Qajeelfamawwan Yihowaa hojii irra oolchuudhaan ifni keenya namoota duratti akka ifu goona; kun immoo maqaa Yihowaatiif ulfina fida.
Saba Waaqayyoo qulqulloota taʼan waan taaneef, seerawwan Yihowaa faayidaa kan qaban akka taʼanii fi himanni Seexanaa soba taʼuu isaa jireenya keenyaan ni mirkaneessina.
Hundi keenya dogoggora ni raawwanna; taʼus yeroo kanatti garaadhaa yaada geddarannee, gochawwan Yihowaadhaaf ulfina hin finne irraa ni fagaanna.
Yihowaan aarsaa furii Kiristoos irratti hundaaʼuudhaan, namoota furichatti amananiif cubbuu isaanii isaaniif dhiisa.
Waaqeffatoota isaa isaaf of murteessan akka taʼanitti isaan simata.
Yihowaan Kiristiyaanota dibamoo akka ilmaan isaatti, hoolota kan biraa immoo akka michoota isaatti qajeeloo jedhee isaan waameera.
Kanaaf yeroo ammaatti illee, furichi Abbaa keenya duratti ejjennoo qajeelaa akka qabaannu, akkasumas maqaa isaa qulqulleessuu irratti gumaacha gochuuf nu dandeessisa.
Ija jabinaa fi amanamummaa barreessitoota Kitaaba Qulqulluu haa qoru.
Barreessitoonni durii hedduun sobaan geggeessitoota isaanii kan jajanii fi mootummoota isaanii kan faarsan turan.
Raajonni Yihowaa garuu yeroo hundumaa dhugaa isaa dubbatu turan.
Dogoggora saba isaanii, akkasumas kan mootota isaanii illee barreessuuf fedhii qabu turan.
Dogoggora ofii isaanii fi tajaajiltoota Waaqayyoo kaanii ifatti barreessaniiru.
Kitaabni Qulqulluun dhugaa buʼuuraa akka qajeelfamaatti gargaaru qabaachuun isaa, namoonni hedduun gaggeessaa hafuura Waaqayyootiin barreeffamuu isaa akka amanan godheera.
Dhugaan buʼuuraa Kitaaba Qulqulluu waaqeffannaa sobaa fi gocha hafuurota hamoo namoota hedduu garboomsan irratti akka hin hirmaannee nu eega.
Barumsawwan akka jijjiirama tirannaa, humna Yihowaan qofti qabu uumamaaf kennuudhaan uumama waaqa fakkeessu.
Namoonni Waaqayyo akka hin jirre dubbatan jireenyi keenya gara fuulduraa guutummaatti harka keenya keessa jira jedhu.
Taʼus, yeroo gara fuulduraa ilaalchisee abdii amansiisaa kennuu hin dandaʼan.
Yihowaan hafuura qulqulluutti fayyadamee nu jabeessuuf dandeettiis taʼe fedha qaba.
Rakkina Seexannii fi sirni isaa inni hamaan nu irraan geessisan kam iyyuu damdamachuuf, hafuura qulqulluutti amanamuun keenya baayʼee barbaachisaa dha.
Kana malees, Dubbii Waaqayyoo isa hafuura qulqulluudhaan barreeffame waan qabnuuf guddaa galateeffanna.
Nyaata hafuuraa Kitaaba Qulqulluu irratti hundaaʼee fi jiʼa jiʼaan argannus yaadaa.
Yaanni Zakaariyaas   irra jiru yommuu Yerusaalem deebitee ijaaramaa turtetti kan dubbatame taʼus, nuufis akka gaariitti hojjeta.
Kana malees, barumsi Waaqayyo biraa argamuu fi walgaʼiiwwan gumii, walgaʼiiwwan guguddaa fi manneen barumsaa tiʼookraasii irratti barannus caalaatti nu jabeesseera.
Leenjiin kun kakaʼumsa sirrii akka qabaannu, galmawwan hafuuraa akka baafannuu fi itti gaafatamummaa hedduu Kiristiyaanota taʼuu keenyaan qabnu raawwachuuf nu gargaaruu dandaʼa.
Dargaggoonni, cimina tajaajila Yihowaa keessatti hojii baayʼee hojjechuuf barbaachisu qabu.
Dargaggoonni Betʼel keessa tajaajilan tokko tokko, Kitaaba Qulqulluu fi barreeffamoota Kitaaba Qulqulluu irratti hundaaʼan maxxansuu fi walitti hodhuu irratti hirmaatu.
Hedduun isaanii immoo, Galmawwan Mootummaa ijaaruu fi suphuu irratti hirmaatu.
Dargaggoonni, yeroo balaan uumamaa gaʼutti obboloota muuxannoo qabanii wajjin gargaarsa gochuu irratti ni hirmaatu.
Qajeelchitoota kan taʼan hedduun immoo, namoota biyya isaanii jiraniifis taʼe afaan kan biraa dubbatanitti misiraachicha himuu irratti gargaarsa gochaa jiru.
Faarfatichi, Warri Waaqayyoon barbaaddatan garuu waan gaarii tokko illee hin dhaban jedhee faarfateera.
Yihowaan, namoota hinaaffaadhaan isa tajaajilan matumaa akka hin dhiisne beekamaa dha.
Tajaajila isaa irratti hamma dandeenyu yoo goone, dhuunfaatti gaarummaa Yihowaa miʼeeffannee ilaaluu dandeenya.
Garaa guutuudhaan Waaqayyoon yoo waaqeffanne, gammachuu gita hin qabne arganna.
Halalummaan utuu hin raawwatamin wal hiikuun, namni tokko nama kan biraa fuudhuuf bilisummaa akka argatu hin godhu.
Dhugaa dha, namni tokko akkuma Hoseʼaan haadha manaa isaa Gomer ishii halalee taateef dhiifama godhe, hiriyaan gaaʼelaa isaa ejja raawwate yaada yoo geddarate dhiifama isaaf gochuu filachuu dandaʼa.
Haaluma wal fakkaatuun, Yihowaan Israaʼeloota karaa hafuuraa ejja raawwataniif dhiifama godheera.
Namni tokko hiriyaan gaaʼelaa isaa ejja akka raawwate utuma beekuu, yoo saalqunnamtii wajjin raawwate dhiifama akka isaaf godhe argisiisa; sana booda yaanni Kitaaba Qulqulluu wal hiikuu heyyamu hojii irra ooluu hin dandaʼu.
Yesuus yaada caqasa guyyaa harʼaa irratti argamu erga dubbatee booda, qeentee taʼanii jiraachuuf warra kennaa isaa qaban ilaalchisee dubbatee ture.
Itti fufees, Namni kana fudhachuu dandaʼu haa fudhatu jedheera.
Obboloonni hedduun yaada guutuudhaan Yihowaa waaqeffachuuf jecha qeentee taʼanii jiraachuu filataniiru.
Kana gochuu isaaniitiin galateeffatamuu qabu.
Gaarummaan Yihowaa inni guddaan eebbawwan hedduu kan nuuf argamsiisu taʼus, amala hunda irra akka nuuf darbu yaaduu hin qabnu.
Kiristiyaanota jaarraa jalqabaa gidduu, namoonni gaarummaa Waaqayyootiin qabatanii addaggummaa raawwatan jiru turan.
Kiristiyaanonni amanamoo hin taane kun cubbuu hojjechuu fi Yihowaan dhiifama akka isaaniif godhu gaafachuu akka dandaʼan itti dhagaʼama ture.
Kan nama gaddisiisu immoo, amala isaanii gadhee kana irratti akka hirmaatan obboloota kaan ni jajjabeessu turan.
Harʼas taanaan, namni kana godhu hafuura Waaqayyoo isa gaarummaa guddaa kennu aarsa.
Yeroo harʼaatti, Seexanni Kiristiyaanonni tokko tokko araara Waaqayyoo akka argatanii fi cubbuu hojjechuu akka dandaʼan akka yaadan gochuudhaan isaan dogoggorsaa jira.
Haa taʼu malee, Yihowaan cubbamoota qalbii geddarataniif dhiifama kan godhu taʼus, hawwii cubbuu keessa keenya jiru ciminaan akka lollu nu irraa eega.
Yaadni Jireenya namoota Waaqayyoof taʼu jedhu kun, walgaʼii irratti argamuu fi tajaajila irratti hirmaachuu dabalatee sochiiwwan gumii keessatti gootu kan dabalatu dha.
Kana malees, sochiiwwan hafuuraa warri kaan hin argine kan akka kadhannaa fi qoʼannaa dhuunfaa ni dabalata.
Namni jireenya isaa Yihowaadhaaf murteesse tokko, sochiiwwan kana hojii nuffisiisaa akka taʼanitti hin ilaalu.
Kanaa mannaa ilaalcha Daawit Mootichaa isa, Yaa Waaqayyoo ko, fedha kee gochuun anatti in tola, seerri kees garaa koo keessa jira jechuudhaan dubbatee wajjin wal fakkaatu qabaata.
Kiristiyaana of murteessee cuuphame waan taateef, Yihowaa dura kan dhaabattu of dandeessee akka taʼe yaadadhu.
Tajaajilli isaaf dhiheessitu warra kee dabalatee eenyu irratti iyyuu kan hundaaʼe taʼuu hin qabu.
Jireenya qullaaʼaa fi jireenya namoota Waaqayyoof taʼu jiraachuun kee, dhugaa kan ofii keetii akka godhattee fi cuuphamuuf gaʼumsa akka qabdu kan argisiisu dha.
Qajeelfama jaarsoliin Kitaaba Qulqulluu irratti hundaaʼanii nuuf kennan hordofuu qabna.
Mee gorsa Phaawulos warra gumii keessatti seeraan hin deddeebine ilaalchisee kenne yaadadhaa.
Namoonni tokko tokko wanta isaan hin galchine keessa galaa turan.
Jaarsoliin gorsa isaaniif kennanii kan turan taʼus, gorsa sana fudhachuu didanii akka turan haala isaa irraa hubachuun ni dandaʼama.
Maarree gumichi nama akkasii irratti tarkaanfii akkamii fudhachuu qaba ture?
Phaawulos, Mallattoo itti godhaa; michummaa isaa wajjin qabdanis dhaabaa jedhee ajajeera.
Taʼus, nama sana akka diinaatti akka hin ilaalle isaan akeekkachiiseera.
Yeroo harʼaatti, namni tokko akkaataa jireenyaa gumicha irratti dhiibbaa gadhee geessisu hordofuu isaa kan itti fufu yoo taʼe, fakkeenyaaf nama Dhugaa Baatuu hin taanee wajjin walitti dhufeenya jaalalaa yoo jalqabe, jaarsoliin haasaan akeekkachiisaa akka dhihaatu gochuu dandaʼu taʼa.
Gorsa isaaniif maaltu sitti dhagaʼama?
Haala haasicha keessatti ibsame kan beektu yoo taʼe, nama sanaa wajjin yeroo dabarsuu irraa of eeggattaa?
Jaalalaan kakaatee nama sanaaf yaaduun kee fi ejjennoo cimaa qabaachuun kee, tarii namni sun akkaataa jireenyaa isaa gadhee taʼe sana akka dhiisu isa kakaasuu dandaʼa.
Bara keenyatti, sabni Yihowaa amantii Mootummaa Waaqayyoo isa hundeeffame irratti qaban hojiidhaan argisiisaa jiru.
Kun immoo addunyaa maratti jannanni hafuuraa miseensota miliyoona saddeetii ol taʼan of keessatti qabate akka argamu godheera.
Iddoon kun iddoo firii hafuura Waaqayyootiin guutame dha.
Kun jaalalaa fi amantii akka qabnu akka gaariitti kan argisiisu dha! Kun taʼuu kan dandaʼe humna namaatiin miti.
Kana kan raawwate Waaqa keenya dha.
Hojiin dinqisiisaan kun maqaan Yihowaa akka beekamu godha; milikkita bara baraan hin badnes in taʼa.
Hamma lafti namoota hirʼina hin qabne, qajeeloo fi gammadoo taʼaniin guutamtutti, jannanni hafuuraa keenya guddachuu fi dagaaguu isaa itti fufa; kun immoo maqaa Yihowaatiif bara baraaf ulfina argamsiisa.
Namoonni biyya biraatii dhufan aadaa biyya haaraa sanaa wajjin wal baruuf walʼaansoo godhu.
Gama kanaan Ruut fakkeenya gaarii taati.
Jalqaba irratti, qarmii funaannachuuf heyyamsiisuudhaan aadaa biyya sanaatiif kabaja akka qabdu argisiisteetti.
Warri kaan ishii gargaaruuf dirqamni akka isaan irra jirutti yaaddee, mirga argatte kana akka laayyootti hin ilaalle.
Lammaffaa irratti immoo, gaarummaa ishiitti argisiifameef yeruma sana galateeffatteetti.
Obboloonni iddoo biraatii dhufan amalawwan gaarii akkanaa argisiisuun isaanii, jiraattonni biyyichaa fi obboloonni isaanii caalaatti akka isaan kabajan gochuu dandaʼa.
Yihowaan gaarummaa isaa isa guddaadhaan kakaʼee, namoonni biyya hundumaatti argaman misiraachicha akka dhagaʼan heyyamuun isaa baayʼee nu gammachiisa.
Tarii namoonni tokko tokko bakka dhalootaa isaaniitti carraa Kitaaba Qulqulluu qoʼachuu ykn bilisummaadhaan Dhugaa Baatota Yihowaa wajjin marii gochuu hin arganne taʼa.
Jechoonni kun wanta Dhugaa Baatota Yihowaa amanamoo taʼan hundatti dhagaʼamu akka gaariitti akka ibsan beekamaa dha.
Haa taʼu malee, dhukkubni ykn dullumni hamma tokko tajaajila kee yoo daangesse hoo?
Namoota kunuunsa siif godhanii fi warra kaaniif yommuu lallabdu, tajaajilli qulqulluun ati dhiheessitu Waaqa keenya isa dinqisiisaa taʼeef ulfina akka fidu yeroo hunda yaadadhu.
Sababa amantii keetiin yoo hidhamtes, hamma haalli kee siif heyyamu waaʼee dhugaa ni dubbatta taʼa; kun immoo Yihowaa baayʼee gammachiisa.
Maatii amantiidhaan gargar taʼe keessa utuu jirtuu kan isa tajaajiltu yoo taʼes, Yihowaan sitti gammada.
Haala baayʼee rakkisaa taʼe keessatti illee, Yihowaa jajachuu fi karaa hafuuraa guddachuu dandeessa.
Abdiiwwan dinqisiisoo Waaqayyo kenne namoota abdii hin qabnetti yommuu himtu Yihowaan akka si eebbisu hin shakkisiisu.
Tajaajiltoonni Yihowaa Kitaaba Qulqulluu isa Dubbii Waaqayyoo taʼeef iddoo guddaa kennu.
Hundi keenya iyyuu cubbuu waan dhaalleef al tokko tokko gorsi Kitaaba Qulqulluu nu barbaachisa.
Yeroo kanatti deebii akkamii kennina?
Mee waaʼee Kiristiyaanota jaarraa jalqabaa Ewodiyaa fi Sinxiikee jedhamanii haa ilaallu.
Dubartoota dibamoo lamaan kana gidduutti rakkinni guddaan uumamee ture.
Rakkinni Ewodiyaa fi Sinxiikee gidduutti uumame kun, nagaa guutummaa gumichaa booressuu dandaʼa ture.
Kitaabni Qulqulluun dhumni isaa maal akka taʼe nutti himuu baatus, obboleettonni kun gorsa Phaawulos ergamaan jaalalaan kakaʼee isaaniif kenne fudhatanii taʼuu qaba.
Yeroo harʼaattis, gumiiwwan Dhugaa Baatota Yihowaa tokko tokko keessatti haalawwan wal fakkaatan akkasii rakkina uumuu dandaʼu.
Haa taʼu malee, gorsa Kitaaba Qulqulluu isa Dubbii Waaqayyoo taʼe keessa jiru yoo hojii irra oolchine, rakkoowwan akkasii furuu ykn akka hin uumamne gochuu ni dandeenya.
Kitaaba Qulqulluu isa Dubbii Yihowaa taʼeef bakka guddaa kan kenninu yoo taʼe, qajeelfama isaa wajjin wal simnee jiraanna.
Hundi keenya iyyuu jajjabinni nu barbaachisa.
Keessumaa yeroo guddachaa deemnutti caalaatti nu barbaachisa.
Barsiisaan Tiimotii Ivaanzi jedhaman tokko, Ijoolleen akkuma biqiltoonni bishaan barbaadan nama isaan jajjabeessu barbaadu.
Mucaan tokko yoo jajjabeeffame gatii akka qabuu fi akka jaallatamu isatti dhagaʼama jedhaniiru.
Haa taʼu malee, yeroo rakkisaa keessa jiraanna.
Namoonni ofittoo fi jaalala kan hin qabne taʼaniiru, akkasumas namoota jajjabeessuun hafaa jira.
Seexanni abdii kutachuun, karaa hafuuraatiinis taʼe karaa biraatiin akka dadhabnu akka godhu waan beekuuf, abdii nu kutachiisuu barbaada.
Seexanni, Iyoob isa qajeelaa taʼe abdii kutachiisuuf rakkoowwan walitti aananii dhufanii fi himata sobaatti fayyadameera; tooftaan gara jabinaa kun garuu utuu isaaf hin milkaaʼin hafeera.
Miseensota maatii keenyaa fi gumii keenyaa jajjabeesuudhaan hojii Diyaabilos mormuu dandeenya.
Kun immoo, manni keenyas taʼe Galmi Mootummaa keenya bakka gammachuu fi nageenyi itti argamu akka taʼu gochuuf gargaara.
Jaalalli Yihowaa karaa hedduudhaan argisiifameera.
Fakkeenyaaf, uumamni cufti hammam dinqisiisaa akka taʼe ilaali.
Gaalaaksiiwwan biliyoonaan lakkaaʼaman kan jiran siʼa taʼu, tokkoon tokkoon gaalaaksiiwwan kanaa keessa urjiilee fi pilaaneetota biliyoona hedduudhaan lakkaaʼamantu jira.
Urjiilee gaalaaksii Milkii Weey jedhamuu fi nuti keessa jirru keessatti argaman keessaa tokko aduu siʼa taʼu, uumamni lafa irraa ishee malee jiraachuu hin dandaʼu.
Uumamawwan kun hundi Waaqummaa Yihowaa fi amalawwan isaa kan akka humnaa, ogummaa fi jaalalaa kan argisiisani dha.
Yihowaan wanta lafa irra jiru hunda kan uume, uumamawwan isaa lafa irra akka jiraataniif uumaman akka fayyaduufi dha.
Ilmaan namootaatiif jannata bareedduu kan uume siʼa taʼu, sammuu fi qaama mudaa hin qabnee fi bara baraaf jiraachuu dandaʼu isaaniif kenneera.
Kana malees, inni foon kan uffate hundumaa in soora; gaarummaan isaa bara baraan in jiraata.
Mootiin keenyas waggoota darban keessatti meeshaalee namoonni miliyoonaan lakkaaʼaman ergaa Mootummichaa akka fudhataniif garaa isaanii qopheessuuf gargaaran nuu kennaa tureera.
Meeshaaleen tokko tokko faayidaa kan kennan tarii gara waggaa kudhaniitiif yommuu taʼu, warri kaan immoo amma iyyuu hojii irra oolaa jiru.
Taʼus, meeshaaleen kun hundi karaa taʼe tokkoon dandeettii hojii lallabaa irratti qabnu guddifachuuf nu gargaaraniiru.
Meeshaan obboloonni hedduun tajaajila akka jalqaban gargaare tokko kaardii ittiin dhugaa baʼan siʼa taʼu, babalʼistoonni Mootummichaa bara  kaasee itti fayyadamuu jalqaban.
Kaardiin kun ergaa Kitaaba Qulqulluu gabaabaa taʼe kan qabate dha.
Kaardiin ittiin dhugaa baʼan faayidaa hedduu qaba ture.
Babalʼistoonni tokko tokko hojii lallabaa irratti hirmaachuuf fedhii guddaa kan qaban taʼus, ija laafeyyii turan; akkasumas wanta dubbatan hin beekan turan.
Warri kaan immoo wanta beekan hundumaa daqiiqaa muraasa gidduutti nama haasofsiisanitti himu turan; garuu kana kan godhan malaan hin turre! Faallaa kanaatiin, kaardiin ittiin dhugaa baʼan jechoota gaggabaaboo of eeggannoodhaan filataman muraasatti fayyadamuudhaan, bakka babalʼistootaa buʼee isaaniif dubbata ture.
Yeroo harʼaatti, waaʼee uumamawwan Yihowaa fi akkaataa kaayyoon isaa itti raawwatamu irratti beekumsa hedduu argachuu keenyatti eebbifamneerra.
Addunyaan kun barumsa ol aanaa barachuu jajjabeessa.
Taʼus, muuxannoo namoota hedduu irraa akka hubannutti, wantoota kana hordofuun yeroo baayʼee amantii fi jaalala Waaqayyoof qabnu nu dhabsiisa.
Macaafni Qulqulluun garuu, beekumsa akka jaallannu qofa utuu hin taʼin ogummaa fi hubannaas akka qabaannu nu jajjabeessa.
Kana jechuun ofii keenyas taʼe warra kaan gargaaruu akka dandeenyutti, beekumsa Waaqayyo nuu kenne akkamitti hojii irra akka oolchinu barachuu jechuu dha.
Waaqayyo, namni hundinuu akka fayyu, dhugaa beekuu biras akka gaʼu in fedha.
Namoota hundumaatti misiraachoo Mootummichaa yeroo himnuu fi kaayyoo guddaa Waaqayyo ilmaan namootaatiif qabu akka hubatan yeroo isaan gargaarru jaalala Yihowaadhaaf qabnu argisiisna.
Namoonni qooqaan walii galuu kan dandaʼan, kennaa addaa kana Waaqayyo waan isaaniif kenneefi dha.
Karaa guddaa kan biraan sammuun Waaqayyo nuuf kenne adda itti taʼus jira.
Bineensota irraa haala adda taʼeen, ilmaan namootaa akka bifa Waaqayyootti uumaman.
Mirga filannaa waan qabaniif, dandeettii dubbachuuf qabanitti fayyadamuudhaan Waaqayyoof ulfina kennuu filachuu ni dandaʼu.
Waaqayyo inni qooqa uume, namoota isaaf ulfina kennuu barbaadan hundaaf kennaa gaarii, jechuunis Macaafa Qulqulluu kenneera.
Macaafni Qulqulluun guutummaan ykn gartokkoon isaa afaanota  oliin argama.
Macaafa kana yeroo dubbistu sammuun kee yaada Waaqayyootiin guutama.
Kana yoo goote wanta akka fayyitutti ogummaa siif kennuu dandaʼu irratti xiinxaluu dandeessa.
Xiinxaluu jechuun, wanta gaariis taʼe gadhee yaadni kee wanta tokko irratti akka xiyyeeffatu gochuu fi irratti yaaduu jechuu dha.
Wanti irratti xiinxaluu dandeenyu inni guddaan wanta waaʼee Yihowaa fi waaʼee Ilma isaa Yesus Kiristos baranne dha.
Waggoota dhihoodhaa asitti lakkoofsi namoota Ayyaana Yaadannoo duʼa Kiristos irratti maxinoo fi wayinii irraa hirmaatanii dabaluu isaa hubanneerra.
Waggoota kurnan hedduudhaaf lakkoofsi namoota maxinoo fi wayinii irraa hirmaachaa turanii xiqqaachaa kan ture siʼa taʼu, haalli amma jiru garuu kanaa wajjin wal faallessa.
Lakkoofsi isaanii dabaluun isaa nu yaaddessuu qabaa?
Nu yaaddessuu hin qabu.
Mee sababiiwwan guguddaa sammuutti qabachuu qabnu tokko tokko haa ilaallu.
Obboloonni namoota Ayyaana Yaadannoo irratti argaman lakkaaʼan, samii irra jiraachuuf dhugumaan abdii kan qabu eenyu akka taʼe murteessuu hin dandaʼan.
Lakkoofsi namoota maxinoo fi wayinii irraa hirmaatanii, warra dibamtoota akka taʼan godhanii dogoggoraan yaadanis kan dabalatu dha.
Namoonni yeroo tokko maxinoo fi wayinii irraa hirmaachuu jalqaban tokko tokko yeroo booda hirmaachuu dhiisaniiru.
Warri kaan immoo rakkina sammuu ykn miiraa Kiristosii wajjin samii irratti akka bulchan godhanii akka amanan isaan godhu qabaachuu dandaʼu.
Kanaafuu, lakkoofsi namoota maxinoo fi wayinii irraa hirmaatanii, lakkoofsa dibamtoota lafa irratti hafanii sirriitti argisiisuu hin dandaʼu.
Akkasumas, Kitaabni Qulqulluun dibamtoonni yommuu rakkinni guddaan jalqabu lafa irratti argaman hammam akka taʼan hin dubbatu.
Yesus gochaanis taʼe dubbii isaatiin amantii duuka buutota isaa ijaareera.
Amantii warra kaanii ijaaruun amantii keenya jabeeffachuuf waan nu gargaaruuf fakkeenya isaa hordofuu qabna.
Yeroo lallabduu fi barsiistu, ragaawwan Waaqayyo akka jiru, akka nuuf yaaduu fi Macaafni Qulqulluun Dubbii isaa geggeessaa hafuura qulqulluudhaan barreeffame akka taʼe argisiisan ibsi.
Obboloota kees amantii isaanii akka guddifatan gargaari.
Namni tokko tarii obboloota itti gaafatamummaa qaban irratti guungumuudhaan akka shakku yoo argisiise, daftee irraa hin fagaatin.
Kanaa mannaa, malaan tarkaanfii amantii isaa deebisee argachuuf isa dandeessisu akka fudhatu isa gargaari.
Mana barumsaatti barumsa jijjiirama tirannaa barachaa jirtu yoo taʼe, amantii uumama irratti qabdu ija jabinaan ibsi; wanti ati dubbattu namoota kaan irratti dhiibbaa akkamii akka qabaatu ennaa ilaaltu baayʼee dinqisiifamuu dandeessa.
Yihowaan amantiidhaan jabaannee akka dhaabannu hunda keenya ni gargaara.
Badhaasni amantii keenyaaf argannu wanta kam irra iyyuu kan caalu waan taʼeef, carraaqqiin amantii keenya ijaaruuf goonu kan nu gaabbisiisu miti.
Saamuʼel wanta sabichi barbaade gochuu waan hin barbaanneef, Yihowaan Saamuʼel sabicha akka dhagaʼu siʼa sadii isatti himeera.
Taʼus, nama bakka isaa buʼuu wajjin haala wal qabateen Saamuʼel jibbi ykn haaloon garaa isaa keessatti akka uumamu hin heyyamne.
Yihowaan Saaʼoliin akka dibu yeroo isatti hime, dirqama isatti taʼee utuu hin taʼin jaalalaan kakaʼee fedhiidhaan ajajameera.
Akkuma Saamuʼel godhe, jaarsoliin muuxannoo qaban obboloota leenjisanitti gaarummaa ni argisiisu.
Jaarsoliin akkasii, mirga gumii keessatti qaban tokko tokko barattoonni isaanii akka isaan irraa fudhatan sodaachuudhaan, warra kaan leenjisuu irraa duubatti hin jedhan.
Barsiisonni arjaa taʼan barattoota isaanii akka waan isaaniin dorgomanitti utuu hin taʼin, akka obboloota isaanii wajjin hojjetanii fi gumiidhaaf kennaa gati jabeessa taʼanitti ilaalu.
Barsiisonni ofittoo hin taane akkasii barattoonni isaanii dandeettii isaaniitti fayyadamanii gumii yeroo gargaaran ennaa argan gammachuu guddaa argatu!—.
Yesuus Mootii Mootummaa Waaqayyoo taʼee yommuu bulchutti mataa bofichaa buruqsa; rakkoowwan fincila Seexanni kaaseen dhufan hundas ni balleessa.
Yesuus yommuu lafa irra turetti, barattoonni isaa barbaachisummaa Mootummaa Waaqayyoo akka hubatan isaan gargaareera.
Kana malees, akkuma cuuphameen, misiraachoo Mootummaa Waaqayyoo balʼinaan labsuu jalqabeera.
Gara samiitti deebiʼuu isaa dura yeroo dhumaatiif barattoota isaatti yommuu dubbatettis, hanga andaara lafaatti dhugaa baatota isaa akka taʼan isaan ajajeera.
Namoonni guutummaa lafaa irra jiran hojii waaʼee Mootummichaa labsuuf taasifamuun, waaʼee furichaa barachuu fi namoota Mootummaa Waaqayyoo jalatti bulan taʼuuf carraa argatu.
Yeroo harʼaatti, hojii addunyaa maratti misiraachicha akka labsinu nuuf kenname raawwachuudhaan, obboloota Kiristoos lafa irra jiran yommuu gargaarru Mootummicha deggeraa akka jirru argisiisna.
Yihowaa tajaajiluun yeroo hundumaa faayidaa kan qabuu fi gaarii waan taʼeef, filannoon kun salphaa akka taʼe isinitti dhagaʼama taʼa.
Kana malees, namni ogeessa taʼe waaqa tolfamaa lubbuu hin qabne waaqeffachuu hin barbaadu.
Taʼus, Israaʼeloonni yaadni isaanii walaallammii taʼee ture.
Kanaaf Eliyaas, ogummaa irratti hundaaʼee waaqeffannaa hunda caalu, jechuunis waaqeffannaa Yihowaa akka filatan isaan jajjabeesse.
Israaʼeloota sanatti murtoowwan ogummaa irratti hundaaʼan gochuun kan isaanitti ulfaate maaliif taʼuu dandaʼa?
Jalqaba, amantii Yihowaa irratti qaban dhabanii kan turan siʼa taʼu, sagalee isaa dhagaʼuu didaniiru.
Ogummaa waaqayyoo fi beekumsa sirrii barachuu isaanii dhiisanii turan; kana malees Yihowaa irratti amantii hin qaban turan.
Beekumsa sirrii argatanii wajjin wal simanii jiraachuun isaanii murtoo gaarii gochuu akka dandaʼan isaan gargaara ture.
Hunda caalaa immoo, saboonni Yihowaa hin waaqeffanne ilaalcha Israaʼelootaa irratti dhiibbaa kan godhan taʼuu isaa irraa iyyuu, waaqayyolii isaanii akka waaqeffatan godhaniiru.
Haa taʼu malee, Yihowaan haalli akkanaa uumamuu isaa dura isaan akeekkachiisee ture.
Dhimmoota hafuuraa irratti xiinxaluun namni tokko karaa hafuuraa akka guddatu isa gargaara.
Namni waaʼee Yihowaa fi Yesus yeroo muraasaaf qofa xiinxalu amantii cimaa qabaachuu hin dandaʼu.
Namni akkasii karaa irraa goruu ykn dhugaa irraa garagaluu dandaʼa.
Yesus, Dubbii Waaqayyoo garaa gaariidhaa fi abboomamaadhaan hin dhageenyu taanaan, dubbicha fudhachuu akka hin dandeenye akeekkachiiseera.
Kanaa mannaa yaaddoon, soorumnii fi qannoon jireenyaa ija utuu hin godhatin akka hafnu gochuu dandaʼa.
Kanaafuu, Dubbii Waaqayyoo irratti yaaduu keenya itti haa fufnu.
Kun immoo ulfina, amalaa fi eenyummaa Yihowaa Macaafa Qulqulluu keessatti ibsame irratti xiinxaluuf nu kakaasa.
Waaʼee Abbaa keenya isa samii barachuu keenya itti fufuu fi bara baraaf isa fakkaachuu ni dandeenya.
Kun immoo mirga hunda irra caalu dha.
Dubbachuun kutaa jireenya keenyaa keessaa tokko taʼus, yeroo hunda dubbachuu qabna jechuu miti.
Kitaabni Qulqulluun, Calluma jechuun yeroo qaba jedha.
Yeroo warri kaan dubbatan calluma jechuun warra kaaniif kabaja akka qabnu kan argisiisu taʼuu dandaʼa.
Wantoota iccitii taʼan akka hin dubbanne arraba keenya toʼachuun keenya, of eeggataa fi hubataa akka taane argisiisa.
Yeroo aarrutti arraba keenya toʼachuun ogummaa dha.
Karaa gara biraa immoo Kitaabni Qulqulluun, dubbachuunis yeroo qaba jedha.
Michuun kee tokko kennaa bareedaa yoo siif kenne dhoksitee akka hin keenye beekamaa dha.
Kanaa mannaa, akka gaariitti itti fayyadamuudhaan, dinqisiifannaa kee argisiifta.
Nutis kennaa dubbachuuf qabnu akka gaariitti itti fayyadamuudhaan, dinqisiifannaa kennaa dubbachuu Yihowaan nuuf kenneef qabnu argisiifna.
Kunis miira keenya ibsuu, wanta nu barbaachisu ibsuu, dubbii warra kaan jajjabeessu dubbachuu fi Waaqayyoon galateeffachuu kan dabalatu taʼuu dandaʼa.
Kiristiyaanummaan yommuu babalʼachaa deemu Kiristiyaanonni caalaatti afaan Giriikiitiin walii galuu jalqaban.
Wangeelonni Maatewos, Maarqos, Luqaasii fi Yohannis warri geggeessaa hafuuraatiin barreeffamanii fi wanta Yesus barsiisee fi hojjete qabatan balʼinaan kan argaman Afaan Giriikiitiin ture.
Kanaaf, bartoonni hedduun Afaan Ibrootaa utuu hin taʼin Afaan Giriikii dubbatu turan jechuu dha.
Xalayaawwan Phaawulosii fi kitaabonni geggeessaa hafuuraatiin barreeffaman kaanis balʼinaan kan argaman Afaan Giriikiitiin ture.
Kanaafuu, namoonni Kitaaba Qulqulluu Afaan Giriikii barreessan, Kitaaba Qulqulluu Afaan Ibrootaa irraa caqasu turan; yeroo baayʼees kana kan godhan Saptuujanti irraa ti.
Yaadawwan achi irraa fudhatamanii fi darbee darbee hamma tokko jecha Afaan Ibrootaa irraa adda taʼan kun, amma kutaa Kitaaba Qulqulluu geggeessaa hafuuraatiin barreeffame taʼaniiru.
Kanaaf, hojiin hiikkaa namoota mudaa qabaniin hojjetame kutaa Dubbii Waaqayyoo isa geggeessaa hafuuraatiin barreeffame taʼeera; kun immoo Waaqayyo aadaa ykn afaan tokko isa kaan irra caalchisee akka hin ilaalle argisiisa.
Yihowaan maatii keessatti eenyu mataa taʼuu akka qabu murteesseera.
Haa taʼu malee, aangoon matummaa karaa nama cunqursuun argisiifamuu hin qabu.
Abbaan manaa mataa haadha manaa isaa taʼus, Kitaabni Qulqulluun ulfina akka isheedhaaf kennu isa ajaja.
Karaan abbootiin manaa haadhotii manaa isaaniitiif ulfina kennuu itti dandaʼan inni tokko, wanta isaan barbaachisu tilmaama keessa galchuu fi wantoota tokko tokko irratti filannaa isaaniitiif dursa kennuu dha.
Dubbiin Waaqayyoo, Kristos akkuma waldaa kristiyaanaa jaallate, waldaadhaafis dabarsee of kenne, akkasuma abbaan manaas haadha manaa isaa haa jaallatu! jedha.
Eeyyee, Yesus duuka buutota isaatiif lubbuu isaa illee kenneera.
Abbaan manaa tokko akkuma Yesus matummaa isaatti jaalalaan kan fayyadamu yoo taʼe, haati manaa isaa isa jaallachuunii fi isa kabajuun, akkasumas isaaf bitamuun caalaatti isheedhaaf salphata.
Warra waan taataniif ijoolleen keessan umurii waggoota kurnanii keessa jiran karaa hafuuraa haala gaarii irratti akka argaman ni barbaaddu.
Waaqayyos ijoollee keessan adabaa fi barsiisa gooftaatiin akka guddistan barbaada.
Kanaafuu, itti gaafatamummaa Waaqayyo isiniif kennetti fayyadamaatii karaa hafuuraa barsiifata gaarii qabaadhaa, akkasumas hordofaa.
Fakkeenyaaf, barumsi barbaachisaa waan taʼeef, akkasumas barumsaaf jaalala akka qabaatan gochuu akka dandeessan waan isinitti dhagaʼamuuf, ijoolleen keessan akka baratan dhiibbaa irratti gootu.
Haaluma wal fakkaatuun, warri ijoollee isaanii jaallatan ijoolleen isaanii walgaʼiiwwan gumii fi sagantaawwan hafuuraa kan biraa irraa barsiisa gooftaa argachuudhaan akka fayyadaman dhiibbaa irratti godhu.
Barumsi Waaqayyoo barbaachisaa waan taʼeef, ijoolleen keessan barumsa hafuuraa akka jaallatanii fi ogummaa akka dinqisiifatan gochuuf carraaqqii ni gootu.
Akkuma Yesus bartoota isaa gargaare, isinis ijoolleen keessan Dubbii Waaqayyoo barsiisuu akka jaallatanii fi tajaajila baʼuu akka amaleeffatan gargaaruudhaan, tajaajila irratti milkaaʼina akka argatan gochuu barbaaddu.
Cubbuu dhaalleen kan kaʼe hundi keenya adabni duʼaa nutti murteeffameera.
Haa taʼu malee, Yihowaan jaalalaan kakaʼee, Yesus gara lafaa dhufee nama hundumaaf duʼa akka miʼeeffatu qophii godheera.
Yihowaan jireenya keenya isa ammaa oolchuu qofa utuu hin taʼin, bara baraaf wanta duʼaaf sababa taʼe balleessuuf buʼuura kaʼeera.
Namoonni Yesusitti amanan hundi Mootummaa Waaqayyoo isa Kiristos bulchu jalatti lafa irratti nagaa fi gammachuudhaan jireenya bara baraa argatu; dibamtoonni immoo Mootummaa sana keessatti isaa wajjin bulchitoota taʼu.
Kennaan Yihowaa biraa argame kun eebbawwan kan biraa kamfaa dabalata?
Kennaan Yihowaa dhukkuba keenya hunda irraa nu fayyisuu, lafa keenya gara jannataatti jijjiiruu fi warra duʼan duʼaa kaasuu kan dabalatu dha.
Yihowaanii fi Ilmi isaa inni jaallatamaan, kennaa hammas hin jedhame waan nuu kennaniif akka isaan jaallannu beekamaa dha.
Amma kan jiraannu yeroo Kiristiyaanni michuu keenya taʼe tokko, kennaa fayyisuutti fayyadamee nu fayyisuu dandaʼu keessa miti.
Haa taʼu malee, obboloonni nuuf yaadan tokko tokko waaʼee fayyaa keenyaa tola yaada nuu kennu.
Dhugaa dha namni tokko yaada walii galaa hojii irra oolu nuu kennuu dandaʼa.
Phaawulos tarii bishaan naannoo sanaa faalamaa waan tureef taʼuu dandaʼa, yeroo Ximotewos garaan isa dhukkubetti akkana godheera.
Haa taʼu malee kun, Dhugaa Baatuun obboleessa keenya taʼe tokko baala, qoricha ykn nyaata buʼa qabeessa hin taane ykn yeroo tokko tokko miidhaa geessisuu dandaʼu akka fudhatu amansiisuuf yaaluu irraa adda dha.
Yeroo tokko tokko namoonni tokko tokko yaada akka armaan gadii jiruun warra kaan amansiisuuf yaalu: Firri koo dhukkuba akkasii waan qabuuf qoricha fudhatee ni fayye.
Yaanni kun hammam iyyuu garaa qulqulluudhaan yoo kenname, qorichi ykn yaaliin fayyaa balʼinaan hojii irra oolu illee miidhaa guddaa qabaachuu akka dandaʼu yaadachuun keenya gaarii dha.
Kiristiyaanota waan taaneef, qajeelfama Seericha keessatti Israaʼelootaaf kenname irraa faayidaa argachuu dandeenya.
Akkamitti?
Dhugaawwan buʼuuraa Seerichi irratti hundaaʼe takka dhaabannee ilaaluu dandeenya.
Seerawwan kana jala kan hin jirre taanus, isaan keessaa hedduun isaanii jireenya keenyaaf, akkasumas waaqeffannaa Waaqa keenya isa qulqulluudhaaf dhiheessinu irratti qajeelfama amansiisaa nuuf taʼuu dandaʼu.
Seerawwan kana irraa akka barannuuf, dhugaawwan buʼuuraa achi keessatti argamaniin akka geggeeffamnuuf, akkasumas ulaagaalee naamusaa Kiristiyaanotaaf taʼan akka hubannuuf, Yihowaan seerawwan kun Kitaaba Qulqulluu keessatti akka galmaaʼan godheera.
Fakkeenyaaf wanta Yesus jedhe dhagaʼaa: Hin ejjin jedhamee akka himame dhageessaniittu.
Ani garuu isinittan hima, namni ija hawwaatiin dubartii ilaale garaa isaatti isheetti ejjeera.
Kanaafuu, kan nu irraa barbaadamu ejja irraa fagaachuu qofa utuu hin taʼin, hawwii gara ejjaatti geessu irraa fagaachuu dha.
Yesuus, Abbaan keenya inni samii namoota Isa kadhataniif hafuura qulqulluu akka kennu waadaa galeera.
Hafuurri Waaqayyoo ykn humni isaa inni hojii irra jiru, amalawwan gaarii Waaqni keenya inni hundumaa dandaʼu qabu akka horannu nu gargaara.
Amalawwan hafuuraa kana yommuu horattan walitti dhufeenyi namoota kaanii wajjin qabdan ni fooyyaʼa.
Kanaaf, wantoota dhiphinni akka dhufu gochuu dandaʼan hedduu hirʼisuu ni dandeessu.
Harka Waaqayyoo isa jabaa jala of galchuu fi yaaddoo keessan hundumaa isa irratti gatuuf gad of qabuun akka isin barbaachisu ifa dha.
Amala gad of qabuu horachuun keessan immoo, surraa Waaqayyoo fi deggersa Isaa isiniif argamsiisa.
Waaqayyotti waan amanamtaniif, dandeettii qaamaa, sammuu fi miiraa keessaniif ilaalcha madaalamaa qabaattu; kun immoo dhiphina hirʼisuuf isin gargaaruu dandaʼa.
Israaʼeloonni qajeelfama Yihowaan isaanii kenneen godoo qulqullaaʼaa ijaaraniiru.
Yeroo boodas, waaqeffannaa Yihowaatiif mana qulqullummaa ijaaranii turan.
Yihudoonnis erga boojuu Baabilonii deebiʼanii booda yeroo hunda mana sagadaatti wal gaʼu turan.
Kiristiyaanonni jaarraa jalqabaa manneen miseensota gumichaatti walitti qabamaa turan.
Yeroo harʼaatti, Dhugaa Baatonni Yihowaa addunyaa maratti Galmawwan Mootummaa kuma kudhaniin lakkaaʼaman keessatti barumsaa fi waaqeffannaadhaaf walitti qabamu.
Jaalallii fi dinqisiifannaan Yesus mana qulqullummaatiif qabu guddaa waan tureef barreessaan Wangeelaa tokko, yaadni dursee dubbatame, Yesus irratti akka raawwatame caqasa guyyaa harʼaa irratti ibseera.
Galmi Mootummaa kam iyyuu akka mana qulqullummaa Yerusaalem keessa turee, kallattiidhaan mana Yihowaa, NW jedhamee hin waamamu.
Taʼus, Macaafni Qulqulluun seerawwan buʼuuraa iddoon waaqeffannaa keenya akkamitti hojii irra ooluu fi kabajamuu akka qabu argisiisan qabateera.
Bakka gabaatti fuduraa bilchaate yommuu ilaaltu, fuduraan hundi akka wal hin fakkaanne argita.
Taʼus, hundi isaanii wanta akka bilchaatan argisiisu qabu.
Haaluma wal fakkaatuun, Kiristiyaanonni gaʼeessota taʼanis lammummaa, akkaataa guddinaa, fayyaa, umurii fi muuxannoo garaa gara taʼe qabaachuu dandaʼu.
Eenyummaanii fi aadaan isaaniis garaa gara dha.
Taʼus, warri karaa hafuuraa guddatan hundi amalawwan gaʼeessota taʼuu isaanii argisiisan qabu.
Amalawwan kun maal faʼi?
Tajaajilaan Yihowaa gaʼeessa taʼe, Yesus isa faana isaa duukaa akka buunuuf fakkeenya nuuf kaaʼee hordofa.
Wanti Yesus baayʼee barbaachisaa akka taʼe dubbate maali dha?
Garaa guutuu, jireenya guutuu fi yaada guutuudhaan Yihowaa jaallachuu, akkasumas nama akka mataa ofiitti jaallachuu dha.
Kiristiyaanni gaʼeessa taʼe tokko gorsa kanaa wajjin haala wal simuun jiraachuuf carraaqqii godha.
Akkaataan jireenyaa isaa walitti dhufeenya Yihowaa wajjin qabuuf dursa akka kennuu fi namootaaf jaalala ofittummaa irraa walaba taʼe akka qabu kan argisiisu dha.
Yesus gara samiitti ol baʼuu isaa dura duuka buutonni isaa, gaaffii armaan olii isa gaafatanii turan.
Deebiin Yesus isaaniif kenne, Mootummaan Waaqayyoo bulchuu kan jalqabu yoom akka taʼe yeroon itti beekan akka hin geenye argisiisa.
Duuka buutonni isaa hojii lallabaa barbaachisaa taʼe hojjechuu irratti akka xiyyeeffatan isaanitti hime.
Taʼu iyyuu Yesus yeroo Mootummaan Waaqayyoo itti dhufu hawwiidhaan akka eeggatan isaan barsiiseera.
Kanaafuu, bara ergamootaatii jalqabee Kiristiyaanonni Mootummichi akka dhufu kadhachaa jiru.
Yeroon Mootummaan Waaqayyoo inni Yesusiin geggeeffamu samii irratti bulchuu itti jalqabu yommuu dhihaatetti, Yihowaan tajaajiltoonni isaa yeroo isaa akka hubatan gargaareera.
Bara  mata dureen Chaarlis Teez Raasil barreesse tokko barruu Baayibil Egzaaminar jedhamu irratti baʼee ture.
Mata dureen kun, Barri Warra Saba Waaqayyoo Hin Taʼinitti Kenname Kan Xumuramu Yoomi?
kan jedhu siʼa taʼu, barri  bara iddoo guddaa qabu akka taʼe ibseera.
Akkasumas, barri torba inni raajii Daaniʼel irratti ibsame bara warra saba Waaqayyoo hin taʼinitti kennamee fi Yesus dubbatee wajjin akka wal qabatu ibseera.
Tajaajiltoonni Yihowaa raawwii raajiiwwan geggeessaa hafuuraatiin dubbatamanii obsaan eegaa turaniiru.
Isaayaas inni Yihudaan erga balleeffamtee booda Yihowaan haaromsa akka fidu dubbate, Warri isa eeggatan haa gammadan! jedheera.
Miikiyaasis abdiin Yihowaan kenne akka raawwatamu eeggachaa kan ture siʼa taʼu, Abdiidhaan gara Waaqayyoo nan ilaala jedheera.
Akkasumas, tajaajiltoonni Waaqayyoo waggoota dhibbaan lakkaaʼamaniif, raawwii raajiiwwan waaʼee Masiihichaa ykn Kiristos dubbatamanii eeggachaa turaniiru.
Raajiiwwan waaʼee Masiihichaa dubbataman raawwatamanii waan hin dhumneef, tajaajiltoonni Waaqayyoo yeroo harʼaa jiranis raawwii isaanii eeggachaa jiru.
Dhiheenyatti Yihowaan Mootummaa Masiihichaatti fayyadamee hamoota balleessuudhaan, akkasumas saba isaa addunyaa jeeqamaa aangoo Seexanaa jala jiru kana jalaa oolchuudhaan rakkina ilmaan namootaa ni balleessa.
Kanaafuu dammaqoo haa taanu; akkasumas dhumni sirna kanaa baayʼee dhihaachaa akka jiru haa hubannu.
Yihowaan garaa namaa dubbisuus taʼe inni namoota filate ofitti harkisuu akka dandaʼu amantii qabaachuun keenya, namoota naannoo tajaajilaa keenya keessas taʼe gumii keenya keessa jiranitti murteessuu irraa akka of qusannu nu gochuu qaba.
Yihowaan akka supheetti akka nu tolchu hubachuun keenya, ilaalcha obboloota keenyaaf qabnu irratti jijjiirama fiduu dandaʼa.
Obbolootaa fi obboleettota kee akka Yihowaan ilaalutti, jechuunis akka miʼa tolfamee dhumetti utuu hin taʼin akka miʼa tolfamaa jirutti ilaaltaa?
Yihowaan keessa namaas taʼe namni tokko harka isaa isa wanta hunda gochuu dandaʼu irratti nama akkamii taʼuu akka dandaʼu beeka.
Kanaafuu, Yihowaan wanta gaarii namoonni qaban irratti malee, hirʼina isaan yeroodhaaf qaban irratti hin xiyyeeffatu.
Nutis tajaajiltoota isaatiif ilaalcha gaarii qabaachuudhaan isa fakkaachuu dandeenya.
Obboloonnii fi obboleettonni keenya karaa hafuuraa guddachuuf yommuu carraaqqii godhan isaan deggeruudhaan, Waaqa akka supheetti nu tolchuu wajjin hojjechuu dandeenya.
Jaarsoliin dhiirota kennaa godhamanii kennaman waan taʼaniif gama kanaan dursa fudhachuu qabu.
Misiraachicha warra kaanitti himuun amala gad of qabuu qabaachuu fi bifawwan firii hafuura Waaqayyoo adda addaa horachuuf nu gargaaruu dandaʼa.
Kana malees, amala akka Kiristoos argisiisuun keenya, namoonni ergaa keenya akka fudhatanii fi ilaalcha nuuf qaban akka jijjiiran gochuu dandaʼa.
Fakkeenyaaf, Dhugaa Baatonni Awustiraaliyaatti argaman lama, yommuu dubartiin tokko wanta nama mufachiisu isaanitti dubbattu ulfinaan ishii dhaggeeffatan.
Yeroo booda garuu dubartiin kun wanta dubbattetti gaabbitee waajjira dameetiif xalayaa barreessite.
Xalayaan ishii gar tokkoon isaa akkana jedha: Namoota obsa guddaa qabanii fi gad of qaban sana lamaan irratti akka malee qulqulluu of gochuu fi amala of tuulummaa argisiisuu kootiif dhiifama isaan gaafachuun barbaada.
Namoota Dubbii Waaqayyoo babalʼisan lamaan mormuu fi haala sanaan isaan ariʼuuf yaalii gochuun koo gowwummaa koo argisiisa.
Babalʼistoonni sun mallattoon aarii illee utuu irratti mulʼateera taʼee, dubartiin kun xalayaa kana ni barreessiti turtee?
Hin barreessitu taʼa.
Jaalala Yihowaadhaaf qabnu karaawwan adda addaatiin ibsuu dandeenya.
Fakkeenyaaf, hojii lallabaa irratti hinaaffaadhaan hirmaachuudhaan, jaalala Waaqayyoo fi namootaaf qabnu argisiisuu ni dandeenya.
Qorumsa sababii amantiitiin nu irra gaʼu amanamummaadhaan moʼuudhaan, dhugumaan Yihowaa akka jaallannu argisiisuu dandeenya.
Qorumsi nu irra gaʼe cimaa yoo taʼe, Yihowaan isa duratti bakka guddaa waan qabnuuf dhiphina keenya akka beekuu fi akka nu gargaaru mirkanaaʼoo taʼuu dandeenya.
Jaalalli Yihowaadhaaf qabnu, uumamawwan isaa fi hojiiwwan isaa dinqisiisaa taʼan irratti xiinxaluuf nu kakaasa.
Macaafa Qulqulluu gadi fageenyaan qorachuudhaan, Waaqayyoon akka jaallannuu fi Dubbii isaatiif bakka guddaa akka kenninu argisiisna.
Jaalalli Yihowaadhaaf qabnu yeroo kam iyyuu caalaa kadhannaadhaan akka isatti dhihaannu nu kakaasa.
Kana malees, aarsaa furii sababii cubbuu keenyaatiin nuu dhihaate irratti ennaa xiinxallu, jaalalli Waaqayyoof qabnu caalaatti guddachaa deema.
Sababiiwwan olitti ibsaman, karaawwan hedduu dinqisiifannaa jaalala Yihowaa isa hin badneef qabnu itti argisiisnu keessaa muraasa qofa dha.
