ሓደ ትሑት ሰብ ክእለቱን ኪዓምሞ ዚኽእል ነገራትን ብልክዕ ኪግምግም፡ ጌጋታቱ ኺእመን፡ ርእይቶታትን ሓድሽ ሓሳባትን ድማ ኪቕበል ይኽእል እዩ።
ትሕትና ንየሆዋ ኣዝያ እተሐጕስ ባህርይ እያ።
ብመሰረት መጽሓፍ ቅዱስ፡ ትሕትና ንርእስና ብግቡእ ምግምጋምን ዓቕምና ምፍላጥን እውን ተመልክት እያ።
እቲ በቲ በዅሪ ቛንቋ እተዳለወ ጽሑፍ ከኣ፡ ዓቕምና ምፍላጥና ምስ ካልኦት ኣብ እንገብሮ ርክብ ብኸመይ ከም ዚጸልወና ዜጕልሕ እዩ ዚመስል።
ናይ ድፍረት ኣተሓሳስባ ኸነማዕብል እንኽእል መዓስ ኢና፧
ገለ ኻብቲ ሒደት ናይ መጠንቀቕታ ምልክታት እስከ ንመርምር።
ብዛዕባ ርእስና ወይ ብዛዕባ እቲ እተዋህበና ፍሉይ መሰላት ልዕል ኣቢልና ንሓስብ ንኸውን።
ብዘይግቡእ መገድታት ናብ ርእስና ትዅረት ንስሕብ ንኸውን።
ወይ ከኣ፡ ኣብ ዘሎና ቦታ፡ ዝምድና፡ ወይ ውልቃዊ ኣተሓሳስባና ተመርኲስና ጥራይ ተሪር ርእይቶ ንህብ፡ ካብ ትሕትና ናብ ድፍረት ንሰጋገር ምህላውና እውን ኣይነስተብህልን ንኸውን።
ጸገማት ጥዕና ወይ ካብ ቍጽጽርና ወጻኢ ዝዀነ ኻልእ ጸገማት ኬጋጥመና ኸሎ፡ የሆዋ ኸም ዚሓልየልና ስለ እንኣምን፡ ጭንቀትና ናብኡ ኢና ኽንድርብዮ ዘሎና።
ካብ ክርስትያናዊ ኣኼባታትን ካብ ካልእ መንፈሳዊ መሰናድዎታትን ንምጥቃም ድማ ዚከኣለና ዘበለ ኽንገብር ኣሎና።
ደቆም ካብ ሓቂ ዝረሓቑ እሙናት ወለዲኸ እንታይ ኪገብሩ ይኽእሉ፧
እቲ ሸምጊሉ ዝነበረ ሳሙኤል፡ ነቶም በጽሕታት ደቁ ንስርዓታት ጽድቂ ብተኣማንነት ኪሕልዉ ኺግድዶም ኣይክእልን እዩ ነይሩ።
ነቲ ጕዳይ ኣብ ኢድ የሆዋ ኺሓድጎ ነይርዎ።
ይኹን እምበር፡ ሳሙኤል ንጽህናኡ ኺሕሉን ነቲ ሰማያዊ ኣቦኡ የሆዋ ኼሐጕሶን ይኽእል ነይሩ እዩ።
ሎሚ፡ ንብዙሓት ክርስትያናት ወለዲ ተመሳሳሊ ዅነታት የጋጥሞም እዩ።
የሆዋ ንዚንስሑ ሓጥኣን ኪቕበሎም ወትሩ ተሃንጥዩ ኸም ዚጽበ ይኣምኑ እዮም።
ምስናይዚ፡ ንየሆዋ እሙናት ኰይኖም ይቕጽሉ፡ እዚ ኣብነቶም እዚ ኸኣ ንደቆም ናብተን መጓሰ ኺምለሱ ኣብነት ከም ዚዀኖም ተስፋ ይገብሩ እዮም።
ጽቡቕ ሓሳብ ንሓሳብ ምልውዋጥ፡ ማለት ስምዒትካ ንእትኣምኖ ፈታዊኻ ምክፋል ጭንቀትካ ንኽትዋጽኣሉ ኺሕግዘካ ይኽእል እዩ።
ብዛዕባ እቲ ዜጨንቐካ ነገራት ሚዛናዊ ዝዀነ ኣረኣእያ ምእንቲ ኺህልወካ ኻብ መጻምድትኻ፡ ካብ ናይ ቀረባ ዓርክኻ፡ ወይ ካብ ሓደ ሽማግለ ጉባኤ ሓገዝ ክትረክብ ትኽእል ኢኻ።
ብዛዕባ እቲ ዜተሓሳስበካ ነገራት ብግልጽን ብቕንዕናን ምምይያጥ ንጭንቀትካ ኽትዋጽኣሉ ኺሕግዘካ ይኽእል እዩ።
መጽሓፍ ቅዱስ፡ ምኽሪ ኣብ ዘይብሉ፡ ውጥናት ይፈሽል፣ ብብዙሓት ኣማኸርቲ ግና ዕማም ይዕመም ይብለና።
የሆዋ ብሰሙናዊ ኣኼባታት ጉባኤ ኣቢሉ እውን ክርስትያናት ንጭንቀቶም ኪዋጽእሉ ይሕግዞም እዩ።
ኣብኡ ምስቶም ብዛዕባኻ ዚግደሱን ኬተባብዑኻ ዚደልዩን ኣመንቲ ዝዀኑ ብጾትካ ኽትሓብር ትኽእል ኢኻ።
እቲ ኣብኡ እትረኽቦ ምትብባዕ፡ መንፈሳዊ ስንቅኻ ኽትመልእን ንጭንቀትካ ኽትዋጽኣሉን ይሕግዘካ እዩ።
ጳውሎስ ንቕቡኣት ክርስትያናት ብስጋ ብዛዕባ ምንባር ስለምንታይ ከም ዘጠንቀቖም ትሓስብ ትህሉ ትኸውን።
እዚ ሓደጋ እዚ ነቶም ኣምላኽ ከም ኣዕሩኹ እተቐበሎምን ጻድቃን ገይሩ ዝረኣዮምን ክርስትያናት ዜስግእ ኪኸውን ይኽእል ድዩ፧
እወ፡ ዝዀነ ይኹን ክርስትያን ብሓጥእ ስጋኡ ምምልላስ ኪጅምር ይኽእል እዩ።
ንኣብነት፡ ገሊኦም ኣብ ሮሜ ዝነበሩ ኣሕዋት ንኸብዶም ይግዝኡ ምንባሮም ጳውሎስ ገሊጹ ኣሎ፣ እዚ ማለት ከኣ ንጾታዊ ትምኒቶም ዚግዝኡ፡ ወይ ምግብን መስተን ካልእ ነገራትን ዚሃርፉ ምዃኖም ዜመልክት ኪኸውን ይኽእል እዩ።
ገሊኣቶም ከኣ ገርህታት የስሕቱ ነይሮም እዮም።
ሓደ ኣብ ቈረንቶስ ዝነበረ ሓው ንእተወሰነ ግዜ ሰበይቲ ኣቦኡ ኣእትዩ ይነብር ምንባሩ እውን ንፈልጥ ኢና።
ስለዚ ድማ እዩ ኣምላኽ ብጳውሎስ ኣቢሉ ንክርስትያናት ናይ ስጋ ብዛዕባ ምሕሳብ ዘጠንቀቖም።
እቲ መጠንቀቕታ እቲ ሎሚ እውን ብማዕረ የድሊ እዩ።
ሓደ ኻብቲ ኣብ ናጽነትና ዘሎና ደረት፡ ካልኦት ኣብ ህይወቶም ናይ ባዕሎም ውሳነታት ኪገብሩ መሰል ዘለዎም ምዃኑ እዩ።
ስለምንታይ ከምኡ ንብል፧
ናይ ምምራጽ ናጽነት ንዅላትና ስለ እተዋህበና፡ ክልተ ክርስትያናት ወትሩ ሕደ ውሳነ ኺገብሩ ኣይክእሉን እዮም።
ንኣካይዳናን ንኣምልኾናን ኣብ ዚምልከት ጕዳይ እኳ ወትሩ ሕደ ውሳነ ኣይንገብርን ኢና።
ነፍሲ ወከፍ ክርስትያን ጸጾሩ ኺጸውር ከም ዚግባእ ምስ ፈለጥና፡ ኣብቲ ኣገዳስነቱ ኻብዚ ዚትሕት ጉዳያት እውን ከይተረፈ ነቲ ኻልኦት ንናይ ምምራጽ ናጽነቶም ኪጥቀሙሉ ዘለዎም መሰል ከነኽብረሎም ኢና።
የሆዋ ናይ ምምራጽ ናጽነት ሂቡና እዩ፣ ምስኡ እውን ናይ ሓቂ ናጽነት ሂቡና ኣሎ።
እዚ ውህበት እዚ ንየሆዋ ኽሳዕ ክንደይ ከም እነፍቅሮ ዜርኢ ውሳነታት ክንገብር ስለ ዜፍቅደልና፡ ኣኽቢርና ኢና እንርእዮ።
ሃየ እምበኣር፡ ነዚ ኽቡር ውህበት እዚ ንኣምላኽ ብዜኽብር መገዲ ብምጥቃምን ነቲ ኻልኦት ንውህበቶም ዚጥቀሙሉ መገዲ ብምኽባርን፡ ከም እነማስወሉ ነርኢ።
ሎሚ፡ ሓያሎ ሰባት ሓጢኣት ምስ ፈጸሙ ዝበደሉ ዀይኑ ስለ ዘይስምዖም፡ ስለምንታይ በጅነት ከም ዜድልየና ኣይርድኦምን እዩ።
ሓጢኣት እንታይ ምዃኑ፡ ብኸመይ ከም ዚጸልወና፡ ካብ ባርነት ሓጢኣት ሓራ ኽንወጽእ ድማ እንታይ ክንገብር ከም ዘሎና ኣይፈልጡን እዮም።
ቅኑዓት ሰባት፡ የሆዋ በታ ዓባይ ፍቕሩን ብጸጋኡን ተደሪኹ፡ ካብ ሓጢኣትን ካብቲ ሳዕቤኑ ዝዀነ ሞትን ምእንቲ ኺብጀወና ኢሉ ንወዱ ኸም ዝለኣኾ ምስ ፈለጡ እፎይታ ረኺቦም እዮም።
መስዋእታዊ በጃ ክርስቶስ፡ ኣምላኽ ንዓና ዘለዎ ፍቕሪ ዝገለጸሉ ዝዓበየ መረጋገጺ ኣብ ርእሲ ምዃኑ፡ ሃብቲ ጸጋኡ ዜርኢ እዩ።
ኣቢሻይ ናብ ሰፈር ሳኦል ኪኣቱ ኸሎ፡ ቀዳምነት ኪውሃቦ ዘለዎ ተኣማንነት ብንጹር ኣይሰርዐን ነይሩ።
ንዳዊት ካብ ዘለዎ ተኣማንነት ተላዒሉ፡ ንንጉስ ሳኦል ኪቐትሎ ተሃንጥዩ ነይሩ፣ ዳዊት ግና ኢድካ ኣንጻር ቅቡእ የሆዋ ምልዓል ጌጋ ምዃኑ ስለ ዚፈልጥ፡ ከልኪልዎ እዩ።
ካብቲ ኣጋጣሚ እቲ፡ ሓደ ኣገዳሲ ትምህርቲ ንረክብ ኢና፦ ብቐዳምነት ንመን እሙናት ክንከውን ከም ዘሎና ኽንውስን ምስ ዜድልየና፡ ኣብቲ ዅነታት እቲ ኺሕግዘና ብዛዕባ ዚኽእል ስርዓታት መጽሓፍ ቅዱስ ክንሓስብ ኣሎና።
ተኣማንነት ካብ ልቢ እዩ ዚፍልፍል፣ ልቢ ሰብ ግና ጐራሕ እዩ።
ስለዚ፡ ሓደ ንኣምላኽ እሙን ዝዀነ ሰብ፡ ሕማቕ ንዚገብር ናይ ቀረባ ዓርኩ ወይ ቤተ ሰቡ እውን እሙን ኪኸውን ከም ዘለዎ ኺስምዖ ይኽእል እዩ።
ምናዳ እንቐርቦ ሰብ ካብ ሓቂ እንተ ወጺኡ፡ ብቐዳምነት ንየሆዋ እሙናት ክንከውን ከም ዚግብኣና ኽንርስዕ የብልናን።
ኣብ ሮሜ ዝነበሩ ክርስትያናት ነቲ ድሮ እተቐበልዎ ነገራት ስለምንታይ እዮም መርሚሮም ኪፈልጥዎ ዜድልዮም ዝነበረ፧
ኣብ መጽሓፍ ቅዱስ ዚርከብ ኣብነት እስከ ንርአ።
ጢሞቴዎስ፡ ቅዱሳት ጽሑፋት ኣጸቢቑ ዚፈልጥ እዩ ነይሩ።
ኣዲኡን ዓባዩን ካብ ሕጻንነቱ ኣትሒዘን እየን ምሂረናኦ።
ይኹን እምበር፡ ጳውሎስ ንጢሞቴዎስ፡ በቲ እተመሃርካዮን ዝኣመንካሉን ጽናዕ ኢሉ ተማሕጺንዎ እዩ።
ብመሰረት ሓደ መወከሲ ጽሑፍ፡ እታ ዝኣመንካሉ ተባሂላ ተተርጒማ ዘላ በዅሪ ቓል፡ ብዛዕባ ሓቅነት ሓደ ነገር ምእማንን ርግጸኛ ምዃንን ዚብል ሓሳብ እያ እተመሓላልፍ።
ጢሞቴዎስ ንሓቂ ናቱ ገይርዋ ነይሩ እዩ።
ኣዲኡን ዓባዩን ስለ ዝበላኦ ዘይኰነስ፡ ባዕሉ ሓሲቡ ስለ ዝኣመነላ እዩ ንሓቂ ተቀቢልዋ።
ብተመሳሳሊ፡ ንስኻ እውን ብሕታዊ መጽናዕቲ ብትግሃት ምስ እትገብር፡ ነዚ ሕቶታት እዚ መልሲ ኽትረኽበሉ፡ ጥርጣረታትካ ኸተወግድ፡ እምነትካ ድማ ከተድልድል ኢኻ።
ኣብ ልቢ ሰባት ክንኣቱ እንኽእል፡ ብጃህራ ወይ ዘይግቡእ ትዅረት ናብ ርእስና ብምስሓብ ዘይኰነስ፡ ብህዱእን ልኡምን መንፈስ እዩ።
ብዛዕባ ርእስና ብልብና ዚስምዓና ነገር፡ ውዒሉ ሓዲሩ ኣብ ዘረባናን ኣብ ግብርናን ይርአ እዩ።
ንኣብነት፡ ፍሉይ መሰላት ከም ዘሎና፡ ምስጢራት ከም እንፈልጥ፡ ወይ ሓላፍነት ምስ ዘለዎም ኣሕዋት ፍሉይ ርክብ ከም ዘሎና ዚእምት ሓሳባት ንዛረብ ንኸውን።
ወይ ከኣ ካልኦት ንዘምጽእዎ ሓሳብ ወይ እጃሞም ንዘበርከቱሉ ዕዮ ንሕና ጥራይ ከም ዝገበርናዮ ጌርና ብምግላጽ ክንምስገነሉ ንፍትን ንኸውን።
ኣብዚ መዳይ እዚ የሱስ ዜደንቕ ኣብነት ሓዲጉልና እዩ።
መብዛሕትኡ ኻብቲ እተዛረቦ ዘረባ፡ ብቐጥታ ኻብ ቅዱሳት ጽሑፋት እብራይስጢ ዝጠቐሶ ወይ ካብኡ ዝወሰዶ እዩ ነይሩ።
ብትሕትና ኸምኡ ዚገብር ዝነበረ፡ ኣብ ፍልጠቱ ወይ ጥበቡ ዘይኰነስ፡ ኣብ ቃል የሆዋ ተመስሪቱ ኸም ዚዛረብ ሰማዕቱ ምእንቲ ኺፈልጡ ኢሉ እዩ።
ከም የሱስ ልቢ ኸተንብብ ዘይትኽእል እኳ እንተ ዀንካ፡ ብሓገዝ ኣምላኽ ግና ብልቦና ኽትመላለስ ትኽእል ኢኻ።
እሞኸ ኣብ መንእሰይ ውሉድካ ጽቡቕ ከተናዲ ዲኻ፧
መዕገርገሪ ተባሂሉ ኺጽዋዕ ዚደሊ ሓደ እኳ የልቦን።
ብሓሳብካ ወይ ብቓልካ፡ ንውሉድካ፡ ዓለወኛ ወይ ኣሸጋሪ ኣይትበሎ።
ውሉድካ ይቃለስ እኳ እንተሎ፡ ዕቑር ተኽእሎኡን ቅኑዕ ንምግባር ዘለዎ ልባዊ ባህግን ከም እትርኢ ኣፍልጦ።
ምልክት ዕቤቱን ምዕባለኡን ኣስተብሂልካ ንኣዶ።
ዚከኣል እንተ ዀይኑ፡ ተወሳኺ ሓላፍነታት ብምሃብ፡ ጽቡቕ ባህርያት ኬማዕብል ሓግዞ።
የሱስ ንደቀ መዛሙርቱ ኸምኡ እዩ ገይሩሎም።
ምስ ናትናኤል ድሕሪ ምርኻቡ ኣስታት ዓመትን መንፈቕን ዚኣክል ጸኒሑ፡ ሃዋርያ ኪኸውን ሓርይዎ እዩ፣ ናትናኤል ድማ ቀናእ ክርስትያን ምዃኑ ኣርእዩ እዩ።
ናእዳን ምትብባዕን ምሃብካ፡ ንውሉድካ ወትሩ ብቕዓት ዘየማልእ ዘይኰነስ፡ የሆዋ ኺጥቀመሉ ዚኽእል ብቑዕ ክርስትያን ምዃኑ ኺስምዖ እዩ።
ብ1914 ዳሕሮት መዓልትታት ኪጅምር ከሎ፡ ኣብ መላእ ዓለም ሒደት ኣሽሓት ኣገልገልቲ የሆዋ ጥራይ እዮም ነይሮም።
ሒደት ተረፍ ቅቡኣት ክርስትያናት በታ ንብጾቶም ዘላቶም ፍቕሪ ተደሪኾምን ብመንፈስ ኣምላኽ ተሓጊዞምን፡ ዕዮ ስብከት መንግስቲ ኣምላኽ ጸኒዖም ይዓዩ ነይሮም እዮም።
ከም ውጽኢቱ ድማ፡ ሎሚ ምድራዊ ተስፋ ዘለዎም ብዙሓት ህዝቢ ይእከቡ ኣለዉ።
ቍጽርና ስለ ዝዓበየ ኸኣ፡ 8,000,000 ኣቢሎም ዚዀኑ ናይ የሆዋ መሰኻኽር ኣብ መላእ ዓለም ኣብ ዚርከባ ልዕሊ 115,400 ጉባኤታት የገልግሉ ኣለዉ፣ ቍጽርና ድማ ብቐጻሊ ይውስኽ እዩ ዘሎ።
ንኣብነት፡ ኣብ ዓመት ኣገልግሎት 2014 ልዕሊ 275,500 ሓደስቲ ናይ የሆዋ መሰኻኽር ተጠሚቖም እዮም፣ እዚ ድማ፡ ኣብ ሰሰሙን ብገምጋም ኣስታት 5,300 ተጠሚቖም ማለት እዩ።
ብኣምላኽ ስለ እንኣምንን ነቲ ብተኣምራዊ መገዲ ብድራኸ መንፈስ የሆዋ እተጻሕፈ ቓሉ መጽሓፍ ቅዱስ ምሉእ ብምሉእ ስለ እንቕበሎን፡ ዜደንቕ ዕቤት ኪህሉ ኽኢሉ እዩ።
ብፍላይ ከኣ፡ ህዝቢ የሆዋ እቲ ኣምላኽ እዚ ስርዓት እዚ ዝዀነ ሰይጣን እናጸልኦምን እናተጻረሮምን ክነሱ፡ ብመንፈስ ይብልጽጉ ምህላዎም ዜደንቕ እዩ።
ምሁራት መጽሓፍ ቅዱስ ንኣሽሓት ቍርጽራጻትን ኢደ ጽሑፋትን ጥንታዊ ትርጉማትን ብደቂቕ ኣነጻጺሮምዎን ኣጽኒዖምዎን እዮም።
እዚ መጽናዕቲ እዚ ኸኣ ትሕዝቶ መብዛሕትኡ ኽፋል መጽሓፍ ቅዱስ ልክዕነቱ እተረጋገጸ ምዃኑ እዩ ሓቢሩ።
እቲ ብእተወሰነ ዜጠራጥር ሒደት ፍቕድታት እውን፡ ንሓፈሻዊ መልእኽቱ ዚጸሉ ኣይኰነን።
ተመሃሮ መጽሓፍ ቅዱስ ኣብ ጥንታዊ ኢደ ጽሑፋት ዝገበርዎ መጽናዕቲ፡ እቲ ኣብ ኢዶም ዘሎ መጽሓፍ ቅዱስ ከምቲ የሆዋ ኣብ ፈለማ ብድራኸ መንፈሱ ዘጽሓፎ ምዃኑ ምትእምማን ኣሕዲሩሎም እዩ።
ካብ ጸላእቲ ኸቢድ ተጻብኦ እኳ እንተ ኣጋጠመ፡ የሆዋ ግና ንቓሉ ኣብ ታሪኽ ደቂ ሰብ ልዕሊ ዅሉ እተተርጐመ መጽሓፍ ከም ዚኸውን ገይርዎ እዩ።
ብዙሓት ኣብ ኣምላኽ ብዙሕ እምነት ዘይብሎም ወይ እውን ጠሪሶም እምነት ዘይብሎም ኰይኖምሉ ኣብ ዘለዉ እዋን እኳ፡ መጽሓፍ ቅዱስ ልዕሊ ዅሉ ዝርጋሐ ዝረኸበ መጽሓፍ ኰይኑ ኣሎ፣ ብምሉእ ወይ ብኸፊል ድማ ናብ ልዕሊ 2,800 ቋንቋ ተተርጒሙ ኣሎ።
ዋላ እኳ ገሊኡ ትርጉማት መጽሓፍ ቅዱስ ንጹርን ዜተኣማምንን እንተ ዘይኰነ፣ እቲ ኣብ መጽሓፍ ቅዱስ ዚርከብ መልእኽቲ ተስፋን ድሕነትን ግና ዳርጋ ኣብ ኵሉ ትርጉማት ይርከብ እዩ።
ቃላት ኪጐድእ ወይ ኬሕዊ ይኽእል እዩ።
ብቓላት ጌርካ ምቝሳል፡ ኣብዛ ዘለናያ ናይ ሰይጣን ዓለም ልሙድ እዩ።
ዓውዲ መዘናግዒ ንብዙሓት ሰባት ልሳኖም ከም ሰይፊ ኺስሕሉን ሕሱም ቃላቶም ከም ፍላጻታት ኬዝግቡን የለዓዕሎም እዩ።
ሓደ ክርስትያን ካብዚ ሕማቕ ተግባር እዚ ኺርሕቕ ኣለዎ።
ሓደ ኣብነት ሕሱም ቃላት ከኣ ንኻልኦት ንምቍንጻብ ወይ ንምውቃስ ዚዝረብ ዘረባ ሽምጠጣ እዩ።
ሽምጠጣ ብዙሕ ሳዕ ከም መስሓቕ ጌርካ ይርአ እዩ፣ ቀልጢፉ ግና ናብ ንዕቀትን ጸርፍን ይበጽሕ እዩ።
ሕሱም ሽምጠጣ ሓደ ኻብቲ ክርስትያናት ኬርሕቕዎ ዚግባእ ዓይነት ጸርፊ እዩ።
ዋዛ ንዘረባና ቐመም ኪዀኖ ዚኽእል እኳ እንተ ዀነ፡ ንሰባት ብዚጐድእ ወይ ብዜዋርድ ሃሳዪ ሕጫጨ ጌርና ኸነስሕቕ ከይንፍትን ግና ክንጥንቀቕ ኣሎና።
መጽሓፍ ቅዱስ፡ ንሰማዕቱ ምእንቲ ኺጠቅምሲ፡ ንምህናጽ ዜድሊ ዘበለ ጽቡቕ ቃል እምበር፡ ሕማቕ ቃልሲ ኻብ ኣፍኩም ኣይውጻእ ኢሉ ይምዕደና።
እታ፡ ኣብ ቀዳማይ ዘመን ዝነበረ ኣመሓዳሪ ኣካል ናብ ኵለን ጉባኤታት ዝለኣኻ ደብዳበ፡ እቲ ናይ መወዳእታ ቓላታ በርትዑ ተባሂሉ እውን ኪትርጐም ይኽእል እዩ።
ንየሆዋ ኣምላኽና ንኸነገልግሎ ጽቡቕ ጥዕና ኽንረክብ ምብሃግን ብርቱዓት ክንከውንን ንደሊ ኢና።
እዚ ሕጂ ዘሎ ስርዓት ክሳዕ ዝቐጸለን ንሕና ዘይፍጹማት ክሳዕ ዝዀንናን፡ ሕማም ዘይተርፍ ነገር እዩ።
ሕጂ ብተኣምራዊ መገዲ ኽንሓዊ ትጽቢት ክንገብር የብልናን።
ኰይኑ ግና፡ ብዛዕባ እቲ ምሉእ ብምሉእ እንሓውየሉ ግዜ ትሕብረና እያ።
ሃዋርያ ዮሃንስ፡ ፈለግ ማይ ህይወትን ፈውሲ ኣህዛብ ዚኸውን ኣቝጽልቲ ዘለወን ኣእዋም ህይወትን ብራእይ ርእዩ እዩ።
እዚ ግና ሕጂ ንዘሎ ወይ ኣብ መጻኢ ንዚህሉ ኻብ ኣትክልቲ ዚርከብ ፈውሲ ዜመልክት ኣይኰነን።
ኣብ ክንዳኡስ፡ ነቲ የሆዋ ብየሱስ ኣቢሉ ንእዙዛት ደቂ ሰብ ናይ ዘለኣለም ህይወት ዚህበሉ መሰናድዎ እዩ ዜመልክት፣ እዚ ኸኣ ብሃንቀውታ እንጽበዮ ነገር እዩ።
የሆዋ ብዛዕባ እዚ እንነብረሉ ግዜ ኸምዚ ኢሉ ተነብዩ ነይሩ እዩ፦ በተን መዓልትታት እቲአን፡ ካብ ኵሉ ቛንቋታት ኣህዛብ ዝዀኑ ዓሰርተ ሰባት ንሓደ ኣይሁዳዊ ወለል ዚብል ክዳኑ ሒዞም፡ እወ ኣጽኒዖም ሒዞም፡ ኣምላኽ ምሳኻትኩም ከም ዘሎ ሰሚዕና ኢና እሞ፡ ምሳኻትኩም ክንከይድ ንደሊ ኢና ኺብልዎ እዮም።
እቶም ምድራዊ ተስፋ ዘለዎም፡ ከምቶም ምሳልያውያን ዓሰርተ ሰብ፡ ንሓደ ኣይሁዳዊ ወለል ዚብል ክዳኑ ሒዞም ኣለዉ።
የሆዋ ንቕቡኣቱ ኸም ዝባረኾም ስለ ዚፈልጡ፡ ምስቶም ብመንፈስ እተቐብኡ ናይ ኣምላኽ እስራኤል ምሕባሮም የሐብኖም እዩ።
የሱስ እውን ከም ነብዪ ዘካርያስ፡ ነቲ ህዝቢ ኣምላኽ ዘለዎም ባህ ዜብል ሓድነት ኣጕሊሑ እዩ።
ሰዓብቱ ሒደት መጓሰን ካልኦት ኣባጊዕን ዚብሃሉ ኽልተ ጕጅለ ምዃኖም ገሊጹ እዩ፣ ግናኸ፡ ብዛዕባ እዘን ኣባጊዑ፡ ሓደ መጓሰ ኪዀና እየን፡ ጓሳአን እውን ሓደ ኢሉ እዩ።
መንፈሳውነትና ኽንሕሉ ኣሎና።
ሰይጣን ድያብሎስ ኣብ ዚዕብልላ ዓለም ስለ እንነብርን ዘይፍጹማት ስለ ዝዀንናን፡ ኣብ ዓለም ዘሎ ግጉይ ኣተሓሳስባን ኣካይዳን ብቐሊሉ ኽንቀድሕ ንኽእል ኢና።
መንፈስ ዓለም ምስ ሓደ ናብ ዘይደለናዮ ኣንፈት ዚደፍኣና ውሕጅ ኪመሳሰል ይኽእል እዩ።
ብውሕጅ ተደፊእና ምእንቲ ኸይንኸይድ፡ ናብ ኣንጻሩ ኣንፈት ንምሕንባስ ክንጋደል የድልየና እዩ።
ብተመሳሳሊ፡ በቲ ኣብ ናይ ሰይጣን ዓለም ዘሎ መንፈስ ምእንቲ ኸይንውሰድ፡ ጻዕሪ ኽንገብር የድልየና እዩ።
ንሰባት ክንሰብኽ ከለና፡ ንእምነትና ኣብ ዜዳኽም ነገር ዘይኰነስ፡ ኣብ ኣገዳስን ጠቓምን መንፈሳዊ ነገራት ኢና እነተኵር።
ስብከት ብዛዕባ እቲ ኣምላኽ ዘተስፈወና ተስፋታትን ብዛዕባ እቲ ኣብ ፍቕሪ እተመርኰሰ ስርዓታቱን ስለ ዜዘኻኽረና፡ ንእምነትና የድልድሎ እዩ።
እቲ እንለብሶ መንፈሳዊ ኣጽዋርና ኸኣ ምሉእ ዘይጕዱል ይኸውን።
ኣብ መንፈሳዊ ንጥፈታትና ትሑዛት እንተ ዄንና፡ ብዛዕባ ጸገማትና እምብዛ ኣይንጭነቕን ኢና፣ እዚ ድማ ዕቝባ ይዀነና እዩ።
ሩት ንየሆዋ ዝነበራ ፍቕሪ ኣስተብህል።
ኣብቲ ግዜ እቲ ብዓል መሬት ዝነበረ ቦኣዝ ንሩት፡ ኣብ ትሕቲ ኣኽናፍ የሆዋ ጸግዒ ብምድላያ ንኢድዋ እዩ።
እዚ ኣበሃህላ እዚ፡ ሓደ ንስሪ ንጫቚቱ ኣብ ትሕቲ ኣኽናፉ ኼዕቍባ ኸሎ የዘኻኽረና ይኸውን።
የሆዋ ንሩት ከምኡ እዩ ዀይኑላ።
ስለቲ እምነታ ዓስባ ሂብዋ እዩ፣ ንውሳነኣ እትጥዓሰሉ ምኽንያት ድማ ከቶ ኣይነበራን።
ሎሚ ብዙሓት ብዛዕባ የሆዋ እኳ እንተ ተማህሩ፡ ኣብኡ ንምምዕቋብ ግና ሰጋእ መጋእ ይብሉ እዮም።
ርእሶም ወፍዮም እተጠምቁ ኣገልገልቱ ኻብ ምዃን የድሓርሕሩ እዮም።
ንየሆዋ ርእስኻ ንምውፋይ እንተ ተወላዊልካ፡ ስለምንታይ ከምኡ ኸም ዝዀንካ ሓቲትካዶ ትፈልጥ፧
ህያው ዘበለ ሰብ፡ ዜምልኾ ኣምላኽ ኣለዎ።
እሞ ደኣ ንስኻ ስለምንታይ ኣብቲ በይኑ ኺግልገል ዚግብኦ ኣምላኽ ዘይትምዕቈብ፧
ንየሆዋ ርእስኻ ምውፋይ፡ ብእኡ ኸም እትኣምን እተርእየሉ ብሉጽ መገዲ እዩ።
ንሱ ድማ ነቲ ውሳነኻ ሓሊኻ ምእንቲ ኽትመላለስን ንዜጓንፈካ ዘበለ ጸገማት ምእንቲ ኽትሰግርን ኪሕግዘካ እዩ።
ኣምላኽ ንሩት ከምኡ እዩ ገይሩላ።
ኣብ መጽሓፍ ቅዱስ ዚርከብ ሓቂ ዝጸምኡ፡ ቻርለስ ቴዝ ራስልን ሒደት ብጾቱን ኣብ ኣጋ መወዳእታ 1800ታት ጽቡቕ መጽናዕቲ መጽሓፍ ቅዱስ ጀመሩ።
ኣብ ፈለማ፡ ሓውና ራስል ካብተን ዝነበራ ስሙያት ሃይማኖታት ኣየነይተን ሓቂ ትምህር ከም ዘላ ንምፍላጥ እዩ ነቲ መጽናዕቲ ጀሚርዎ።
ስለዚ፡ ንትምህርትታት ብዙሓት ሃይማኖታት፡ እንተላይ ንትምህርታት ክርስትያን ዘይኰና ሃይማኖታት፡ ምስ መጽሓፍ ቅዱስ ተጠንቂቑ ኣነጻጸሮ።
ነዊሕ ከይጸንሐ ግና፡ ዋላ ሓንቲ ኻብተን ሃይማኖታት ንቓል ኣምላኽ ጠቢቓ ኸም ዘይትስዕቦ ፈለጠ።
ሓደ ግዜ፡ ነቲ ንሱን ብጾቱን ኣብ መጽሓፍ ቅዱስ ዝረኸብዎ ሓቅታት ተቐቢሎም ንምእመናኖም እንተ መሃሩ ኢሉ ድማ፡ ምስ ብርክት ዝበሉ ኣቕሽሽቲ ኣኼባ ገበረ።
እቶም ኣቕሽሽቲ ግና ግዲ ኣይነበሮምን።
ስለዚ፡ እቶም ተምሃሮ መጽሓፍ ቅዱስ፡ ምስቶም ምስ ናይ ሓሶት ሃይማኖት ለጊቦም ኪመላለሱ ዝቘረጹ ሕብረት ኪህልዎም ከም ዘይግባእ ተገንዘቡ።
ንጸጋ ኣምላኽ እነመስግነሉ እንተ ዄንና፡ ካብ ዝሙት፡ ስኽራን፡ ወይ ካብ ከም ናይ ሰብ ቈረንቶስ ዝኣመሰለ ሓጢኣት ካብ ምርሓቕ ንላዕሊ ኢና እንገብር።
ጸጋ ኣምላኽ ምቕባል ኪብሃል ከሎ፡ ካብ ምንዝርና ምርሓቕ ጥራይ ዘይኰነስ፡ ብዕሉግ መዘናግዒ ንምርኣይ ምስ ዘሎና ትምኒት ምቅላስ እውን የጠቓልል።
ኣካላትና ንጽድቂ ኸም ባሮት ጌርና ምቕራብ ኪብሃል ከሎ፡ ዘይምስካር ጥራይ ዘይኰነስ፡ ክሳዕ ጥቓ ስኽራን ዘይምስታይ እውን የጠቓልል።
ምስ ግጉይ ተግባራት ንምቅላስ፡ ብዙሕ ጻዕሪ ኽንገብር የድልየና እዩ፣ ኰይኑ ግና፡ ክንዕወተሉ እንኽእል ቃልሲ እዩ።
ከቢድ ኰነ ቀሊል ካብ ዚብሃል ሓጢኣት ክንርሕቕ ሸቶ ኽንገብር ኣሎና።
ፍጹም ብዝዀነ መገዲ ነዚ ኽንገብሮ ኣይንኽእልን ኢና።
ከም ጳውሎስ ግና፡ ከምኡ ንምግባር ክንጽዕር ኣሎና።
ጳውሎስ ንኣሕዋቱ፡ ንትምኒት ሰብነትኩም ምእንቲ ኸይትእዘዙ፡ ሓጢኣት ኣብቲ መዋቲ ሰብነትኩም ኣይንገስ ኢሉ ተማሕጺንዎም እዩ።
የሱስ ምድራዊ ኣገልግሎቱ ኸም ዜብቅዕን ካልኦት ንዕዮኡ ኸም ዚቕጽልዎን ይፈልጥ ነይሩ እዩ።
ደቀ መዛሙርቱ ዘይፍጹማት እኳ እንተ ነበሩ፡ ብኣታቶም ይተኣማመን ነበረ፡ ካብ ዝገበሮ ዝዓቢ ግብርታት ከም ዚገብሩ እውን ነገሮም።
ብዚግባእ ኣሰልጠኖም፡ ንሳቶም ድማ ኣብታ ሽዑ እትፍለጥ ዝነበረት ዓለም ነቲ ብስራት ዘርግሕዎ።
የሱስ መስዋእታዊ ሞት ምስ ሞተ፡ ተንሲኡ ናብ ሰማያት ከይዱ እዩ፣ ኣብኡ ድማ፡ ልዕሊ ዅሉ መንግስትን ስልጣንን ሓይልን ጕይትነትን ዝዀነ ስልጣን ተዋሂብዎ እዩ።
ቅድሚ ኣርማጌዶን እሙናት ኴንና እንተ ሞይትና፡ ኣብ ሓዳስ ዓለም ክንትንስእ ኢና፣ ኣብኡ ድማ፡ ብዙሕ ዜዕግብ ዕዮ ኺህልወና እዩ።
ሕጂ ግና፡ ኵላትና ኽንካፈለሉ እንኽእል ኣዝዩ ኣገዳሲ ዕዮ ኣሎ፣ እዚ ኸኣ፡ ብስራት መንግስቲ ኣምላኽ ምስባኽን ደቀ መዛሙርቲ ምግባርን እዩ።
እምበኣር፡ መንእሰያት ኰንና ዓበይቲ፡ ኵሉ ሳዕ ብዙሕ ዕዮ ጐይታ ይሃልወና።
ሓድሽ ሓላፍነት ክንቅበል ከለና፡ ንዅነታትና ብጸሎትን ብቕንዕናን ምምርማርና፡ ልዕሊ ዓቕምና ኸይንመጣጠር ይሕግዘና።
ትሕናትና ኣይፋል ክንብል ትሕግዘና እያ።
ይኹን እምበር፡ እቲ ጊዴዎን ዝሰርዓልና ኣብነት፡ ሓድሽ ሓላፍነት ክንቅበል ከለና ብዘይ መምርሕን በረኸትን የሆዋ ኽንዕወት ከም ዘይንኽእል የዘኻኽረና።
ምስ ኣምላኽና ብትሕትና ኽንመላለስ እውን ተዓዲምና ኢና።
ስለዚ፡ ሓድሽ ሓላፍነት ክንቅበል ከለና፡ ነቲ የሆዋ ብቓሉን ብውድቡን ኣቢሉ ዚነግረና ነገራት ብጸሎት ክንሓስበሉ ኼድልየና እዩ።
ነቲ ዘይጽኑዕ ስጕምትታትና ምስቲ ጽኑዕ መምርሒ የሆዋ ብኸመይ ከም እነሰማምዖ ኽንፈልጥ ኣሎና።
ዜዕብየና ትሕትና የሆዋ ደኣ እምበር፡ ክእለትና ኸም ዘይኰነ ኣይንረስዕ።
ስለዚ፡ ምስ ኣምላኽ ብትሕትና ኽንመላለስ ምምራጽና፡ ብዛዕባ ርእስና ኣዕዚዝና ወይ እምብዛ ኣትሒትና ኸይንሓስብ ይሕግዘና እዩ።
ሓደ ኻብቲ ውሽጣዊ ሰላም ክንረኽበሉ እንኽእል መገዲ፡ ምስ ስድራ ቤትናን ምስ ጉባኤናን ሰላም ክንገብር ምጽዓር እዩ።
ንሕና ዀንና ኣሕዋትናን ኣሓትናን ዘይጹማት ምዃንና ንፈልጥ ኢና።
ስለዚ ኸኣ፡ ሓሓሊፉ ጸገማት ኪልዓል ይኽእል እዩ፣ ከምኡ ኼጋጥም ከሎ ድማ፡ ምስ ሓውካ ተዓረቕ ዚብል የሱስ ዝሃቦ ምኽሪ ብኸመይ ከም እንስዕብ ተማሂርና ኢና።
እቲ ሓው ወይ እታ ሓብቲ ነቲ ሰላም ዚህብ ኣምላኽ ከም ዜገልግሉ ምዝካርና ኸኣ፡ ነዚ የቕልለልና እዩ።
ብዋጋ ዘይሽነን ካልእ ሰላም እውን ኣሎ።
ናይ መንፈስ እንሓስብ እንተ ዄንና፡ ምስ ገባሪና ሰላም ይህልወና እዩ።
ኢሳይያስ፡ ነቶም ምሉእ ብምሉእ ኣባኻ ዚጽግዑ፡ ክትሕልዎም ኢኻ፣ ብኣኻ ስለ እተኣመኑ፡ ቀጻሊ ሰላም ክትህቦም ኢኻ ብምባል ኣብ ግዜኡ ፍጻመኡ ብዛዕባ ዝረኸበ፡ ሕጂ ግና ዝዓበየ ፍጻመ ብዛዕባ ዚረክብ ዘሎ ነገር ጽሒፉ ኣሎ።
ኣብዘን ዳሕሮት መዓልትታት እቲ እኩይ ስርዓት ሰይጣን እውን እንተ ዀነ፡ የሆዋ ንህዝቡ ይባርኾም እዩ።
ናይ ሓቂ ኣምለኽቱ ኣኺሉ ዚተርፍ ብሉጽ መንፈሳዊ ምግቢ ኸም ዚረኽቡ ይገብር ኣሎ።
ከምቲ የሱስ ዘተስፈዎ፡ የሆዋ ኣባላት እቲ ኣብ መላእ ዓለም ዚርከብ መንፈሳውያን ኣሕዋትን ኣሓትን ዝሓቘፈ ስድራ ቤት ክንከውን ብምፍቃድ፡ ሕጂ ባሪኹና ኣሎ።
ብዘይካዚ፡ ነቶም ብትግሃት ዚደልይዎ፡ መዳርግቲ ዘይብሉ ኣእምሮኣዊ ሰላምን ዕግበትን ሓጐስን ይህቦም እዩ።
ፍቓድ ኣምላኽ ምስ ገበርካ፡ ነታ ተስፋ ኸም እትረኽባ ኣይትጠራጠር።
ስለዚ፡ ሕጂ እምነትና ነደልድል፡ ንየሆዋ ድማ ብምሉእ ነፍስና ነገልግሎ።
የሆዋ ኸኣ ዚግብኣና ዓስቢ ኺህበና እዩ።
ብዙሓት ሰባት ነቲ ኣብ ቅድሚ ኣዒንቶም ዘሎ ርእዮም፡ ብዛዕባ ሓደ ሰብ ርእይቶ ይህልዎም እዩ።
ስለዚ፡ ኣገልገልቲ ኣምላኽ ከም ምዃንና መጠን፡ ዚምሽኣና ወይ እንፈትዎ ኽዳን ጥራይ ንኽደን ማለት ኣይኰነን።
እቲ ኣብ ቃል ኣምላኽ እንረኽቦ መሰረታዊ ስርዓታት፡ ምስ ሰብነትና ዚጠብቕ፡ ንሰብነትና ዚቐልዕ፡ ወይ ጾታዊ ስምዒት ዜለዓዕል ክዳውንቲ ኸይንኽደን ይድርኸና እዩ።
እዚ ኺብሃል ከሎ ድማ ጾታዊ ኣካላት ዚቐልዕ ወይ ዜጕልሕ ዓይነት ክዳውንቲ ጠሪሱ ኺሕሰብ የብሉን ማለት እዩ።
ኣከዳድናና ንዝዀነ ይኹን ሰብ ኬሸቝርሮ ወይ ገጹ ኸም ዚመልስ ኪገብሮ የብሉን።
ኣከዳድናና ጽፉፍን ጽሩይን ትሕትና ዜርእን ግቡእን ምስ ዚኸውን ኣኽብሮት ንረክብ ኢና፣ እዚ ኸኣ ንሰባት ናብ ኣምልኾኡ ይስሕቦም ይኸውን።
ብዘይካዚ፡ ግቡእ ኣከዳድና ንውድብና ጽቡቕ ስም የውህባ እዩ።
ከም ውጽኢቱ ድማ፡ እቲ ህይወት ዜድሕን መልእኽትና ኣቓልቦ ይረክብ።
‘ካልኦት ከምዚ እዮም ዚኣምኑ ኢልካ ቐልጢፍካ ኣይትደምድም።
ገሊኦም ሰባት ኣብ ፍልቀት ከም ዚኣምኑ ይዛረቡ እዮም፣ ግናኸ፡ ኣምላኽ ከም ዘሎ እውን ይኣምኑ እዮም።
ኣምላኽ ብመስርሕ ፍልቀት ገይሩ በብዓይነቱ ህይወት ከም ዝፈጠረ ይኣምኑ እዮም።
ገሊኦም ድማ ትምህርቲ ፍልቀት ጭቡጥ ሓቂ እንተ ዘይከውን፡ ኣብ ስርዓተ ትምህርቲ ኣይምኣተወን ኢሎም እዮም ዚኣምኑ።
ገሊኦም ከኣ ብሃይማኖት ተስፋ ስለ ዝቘረጹ፡ ኣብ ኣምላኽ ምእማን ሓዲጎምዎ እዮም።
ስለዚ፡ ምስ ሰብ ብዛዕባ መበቈል ህይወት ክትመያየጥ ከለኻ፡ ፈለማ ሕቶታት እንተ ሓተትካ ይሓይሽ።
እቲ ሰብ እቲ እንታይ ከም ዚኣምን ፍለጥ።
ሚዛናዊ እንተ ዄንካ፡ ዘረባኡ ድማ እንተ ሰሚዕካዮ፡ ንሱ እውን ኪሰምዓካ እዩ።
ሓደ ሰብ ነቲ ኣብ ፍጥረት ዘሎካ እምነት ይነቕፎ ዘሎ ዀይኑ እንተ ተሰሚዑካ፡ ንስኻ ኽትገልጸሉ ኣብ ክንዲ እትጽዕር፡ ህይወት ብዘይ ፈጣሪ ኸመይ ኢሉ ኸም ዝጀመረ ኺገልጽ ሕተቶ።
እቲ ፈለማ ዝነበረ ህይወት ምእንቲ ኪቕጽል፡ ኪፋረ የድልዮ ነይሩ እዩ።
ሓደ ፕሮፌሰር ስነ ቐመም፡ እቲ ዝነኣሰ ዚብሃል ህይወት እውን እንተ ዀነ፡ ኣዝዩ እተሓላለኸ ምዃኑ ዜደንቕ እዩ በለ።
ጳውሎስ ብዛዕባ መን ይዛረብ ከም ዘሎ ርግጸኛታት ክንከውን ዘይንኽእል እኳ እንተ ዀንና፡ ከም ናቦትን ዘካርያስን ዝኣመሰሉ ገሊኦም እሙናት ሰባት ንኣምላኽ ብምእዛዞምን ፍቓዱ ብምግባሮምን ብዳርባ እምኒ ተቐቲሎም እዮም።
ዳንኤልን ብጾቱን ኣብ ንጽህናኦም ብምልምላም ሓራ ኺወጹ ኣጋጣሚ ኸም ዝነበሮም ርዱእ እዩ።
የግዳስ፡ ኣብ ሓይሊ ኣምላኽ ዝነበረቶም እምነት፡ ኣፍ ኣናብስ ኪዓጽዉን ንሓይሊ ሓዊ ኼጥፍኡን ኣኽኢላቶም እያ።
ከም ሚክያስን ኤርምያስን ዝኣመሰሉ ነብያት ብምኽንያት እምነቶም፡ ብላግጽን ብማእሰርትን ተፈቲኖም እዮም።
ከም ኤልያስ ዝኣመሰሉ ኻልኦት ድማ፡ ኣብ በረኻታትን ኣብ ኣኽራንን ኣብ በዓትታትን ኣብ ጐዳጕዲ ምድርን ኰለል ኢሎም እዮም።
ኵሎም፡ ናይቲ ተስፋ ዚግበሮ ርግጽ ትጽቢት ስለ ዝነበሮም፡ ተጻዊሮም እዮም።
ካብ ካልእ ዓዲ ንዝመጹ ሓደስቲ ኣብ ኣዳራሽ መንግስቲ ኣምላኽ ሓንጐፋይ ኢልና ብምቕባል፡ ክንልውሃሎም ንኽእል ኢና።
ኣብ ዓዲ ስደት ዚነብሩ ሓደስቲ ሰባት፡ ሓፋራትን ምስ ሰብ ዘይሕወሱን ኪዀኑ ይኽእሉ እዮም።
ብሰንኪ ኣተዓባብያኦም ወይ ማሕበራዊ ደረጃኦም፡ ካብቶም ካልኦት ዓሌት ወይ ህዝቢ እተፈልዩ ዀይኑ ኺስምዖም ይኽእል እዩ።
ስለዚ፡ ብተበግሶና ፍቕርን ተገዳስነትን ከነርእዮም ኣሎና።
ኣፕሊኬሽን JW Language ብእትርድኦ ቛንቋ ዚርከብ እንተ ዀይኑ ኸኣ፡ ንሓደስቲ ብቛንቋኦም ከመይ ጌርካ ሰላም ከም እትብሎም ክትምሃር ትኽእል ኢኻ።
ካብ ካልእ ባህሊ ንዝዀኑ ሰባት ምቕራብ ይኸብደካ ይኸውን።
ነዚ ስምዒት እዚ ንምስናፉ፡ ብዛዕባ ርእስኻ ኽትነግሮም ትኽእል ኢኻ።
ነዊሕ ከይጸናሕካ፡ ካብቲ ዝሓሰብካዮ ፍልልያት ንላዕሊ፡ ሓያሎ ሓባራዊ ነገራት ከም ዘሎኩም፡ ኵሉ ባህሊ ድማ ነናቱ ብርታዐን ድኽመትን ከም ዘለዎ ኽትግንዘብ ኢኻ።
የሆዋ ንእሙናት ኣገልገልቱ ወትሩ ይድግፎም እኳ እንተ ዀነ፡ ፍሉይ መሰላት ክሳዕ ዚረኽቡ ወይ ከኣ ዚምሽእ ኵነታት ክሳዕ ዚርከብ ኪጽበዩ ይሓድጎም እዩ።
ንኣብርሃም ወዲ ኸም ዚወልድ ምስ ኣተስፈዎ፡ ኣብርሃም እምነትን ትዕግስትን ኬርኢ የድልዮ ነይሩ።
ይስሃቅ ክሳዕ ዚውለድ ንነዊሕ ዓመታት እኳ እንተ ተጸበየ፡ ኣይተሓለለን፡ የሆዋ እውን ኣየሕፈሮን።
ምጽባይ ቀሊል ኣይኰነን።
ብዛዕባ እቲ ዝጐሃናሉ ነገራት ነስቈርቍር እንተ ዄንና፡ ብቐሊሉ ተስፋ ኽንቈርጽ ንኽእል ኢና።
የግዳስ፡ ንግዜና መንፈሳዊ ብቕዓታትና ንምምሕያሽ ምስ እንጥቀመሉ ጥበባዊ እዩ።
ቃል ኣምላኽ ብምንባብን ብዛዕባኡ ብምስትንታንን፡ ጥበብን ልቦናን ፍልጠትን ምስትውዓልን ምምዝዛንን ልብምናን ከነጥሪ ንኽእል ኢና።
በብመዓልቱ ብዛዕባ መዘናግዒ፡ ኣከዳድና፡ ኣመለኻኽዓ፡ ኣተሓሕዛ ገንዘብ፡ ምስ ሰብ ተሳኒኻ ብዛዕባ ምንባር ውሳነ ኽንገብር የድልየና እዩ።
ነቲ ኻብ መጽሓፍ ቅዱስ እተምሃርናዮ ኣብ ግብሪ ብምውዓል፡ ንየሆዋ ዜሐጕስ ውሳነታት ክንገብር ንኽእል ኢና።
ኣምላኽ ከምቲ ብዙሓት ሰባት ዚገብርዎ ብቕጽበታዊ ቝጥዓ ነዲሩ እንታይ ከም ዚገብር ኣይውስንን እዩ።
የሆዋ፡ ሰብ ነነዌ ኸም እተነስሑን ኣተሓሳስባኦም ከም ዝቐየሩን ምስ ረኣየ፡ ውሳነኡ ኣተዓራርዩ እዩ።
በዚ ኸምዚ ድማ፡ ልዙብን ትሑትን ርሕሩሕን ምዃኑ ኣርእዩ እዩ።
ብተመሳሳሊ፡ ሓድሓደ እዋን ንዝገበርናዮ ምርጫ ወይ ውሳነ ዳግም ክንሓስበሉ ኣገዳሲ ኪኸውን ይኽእል እዩ።
ለውጢ ዅነታት ከምኡ ኽንገብር ኪድርኸና ይኽእል እዩ።
የሆዋ ሓድሓድ ግዜ ዅነታት ኪልወጥ ከሎ ውሳነታቱ ለዊጡ እዩ።
ወይ ከኣ ውሳነና ኸነዐሪ ምኽንያት ኪዀነና ዚኽእል ሓድሽ ሓበሬታ ኽንረክብ ንኽእል ኢና።
ንጉስ ዳዊት ብዛዕባ እቲ ወዲ ወዱ ንሳኦል ዝዀነ መፊቦሸት ግጉይ ሓበሬታ ተዋሂብዎ ነበረ።
ድሕሪ ግዜ ቕኑዕ ሓበሬታ ምስ ረኸበ ግና፡ ውሳነኡ ኣዐርዩ እዩ።
ቃል ኣምላኽ ነቶም መራሕቲ እንታይ ጽልዋ እዩ ኣሕዲሩሎም፧
ንንጉስ ዮስያስ እስከ ኸም ኣብነት ንርአ።
ሕጊ ሙሴ ዝሓዘት ሰነድ ምስ ተረኽበት፡ ጸሓፊኡ ኣንበበሉ።
ዮስያስ ብቓል ኣምላኽ ተመሪሑ፡ ኣምልኾ ጣኦት ንምጥፋእ ሓያል ወፈራ ኣካየደ፣ መዳርግቲ ዘይብሉ በዓል ፋስጋ ድማ ኣብዓለ።
ዮስያስን ካልኦት እሙናት መራሕትን ብቓል ኣምላኽ ስለ እተመርሑ፡ ንህዝቢ ኣምላኽ እተዓረየን ንጹርን መምርሒታት ኪህቡ ኽኢሎም እዮም።
እዚ ለውጥታት እዚ ድማ፡ ጥንታውያን ህዝቢ ኣምላኽ ምስ ፍቓዱ ተሰማሚዖም ኪመላለሱ ሓጊዙ እዩ።
ይኹን እምበር፡ ገሊኦም ኣብ ልዕሊ ህዝቢ ኣምላኽ ዚገዝኡ ዝነበሩ ነገስታት፡ መምርሒታት ኣምላኽ ኣይሕልዉን እዮም ነይሮም።
ኣብ ገሊኡ እዋናት፡ የሆዋ ነዞም ዘይእዙዛት መራሕቲ ገሲጽዎም ወይ ከኣ ብኻልኦት ተኪእዎም እዩ።
በቲ ዝመደቦ ግዜ ድማ፡ ካብቶም ኣቐዲሙ እተጠቕመሎም ኣዝዩ ዚበልጽ መራሒ ሸይሙ እዩ።
ሎሚ፡ ብዙሓት ሰባት ንናይ ምምራጽ ናጽነቶም ብሕማቕ ይጥቀሙሉ፡ ሕሉፍ ሓሊፎም እውን ንኻልኦት ይጐድኡሉ እዮም።
እወ፡ ከምቲ መጽሓፍ ቅዱስ እተነበዮ፡ ኣብዘን ዳሕሮት መዓልትታት ሰባት ዘየመስግኑ እዮም ኰይኖም ዘለዉ።
እምበኣር፡ ነቲ የሆዋ ዝሃበና ኽቡር ህያብ ከቶ ብዘይግቡእ ኣይንጠቐመሉ፡ ወይ ኣቕሊልና ኣይንርኣዮ።
ንናይ ምምራጽ ናጽነትና ብዘይግቡእ ካብ ምጥቃም ክንቍጠብ እንኽእል ግና ብኸመይ ኢና፧
ኵላትና ብዛዕባ ምሕዝነትናን ኣከዳድናናን ኣመለኻኽዓናን መዘናግዒናን ናይ ምምራጽ ናጽነት ኣሎና።
ኰይኑ ግና፡ ባሮት ትምኒትና እንተ ዄንና፡ ወይ በቲ ነውራም ቅዲ ኽዳውንቲ እዛ ዓለም እንተ ተጸሊና፡ ንናጽነትና መጐልበቢ ኽፍኣት ክንገብሮ ንኽእል ኢና።
ብናጽነትና ተጠቒምና ደድሕሪ ስጋዊ ትምኒት ኣብ ክንዲ እንስዕብ፡ ነቲ፡ ኵሉ ንኽብሪ ኣምላኽ ግበርዎ ዚብል ምዕዶ ኢና ኽንስዕብ እንደሊ።
ኖህ ብህይወት ኣብ ዝነበረሉ እዋን፡ ምድሪ ብዓመጻን ብምንዝርናን መሊኣ ነበረት።
ኖህ ነቲ ኻብ የሆዋ እተላእከ መጠንቀቕታ ብተኣማንነት እኳ እንተ ሰበኸ፡ ነቶም ኣብ ከባቢኡ ዝነበሩ እኩያት ገዲዱ ነቲ መልእኽቲ ኸም ዚቕበልዎ ኺገብር፡ ወይ ማይ ኣይሂ ኻብቲ ምዱብ ግዜኡ ቐልጢፉ ኸም ዚመጽእ ኪገብር ኣይክእልን እዩ ነይሩ።
ኣብቲ የሆዋ ንእከይ መወዳእታ ኸም ዚገብረሉ ዝኣተዎ ቓል እምንቶ ኼሕድር፡ ኣብ ግቡእ ግዜኡ ኸምኡ ኸም ዚገብር ድማ ኪኣምን ነይርዎ።
ንሕና እውን ኣብዛ የሆዋ ኸም ዜጥፍኣ እተዛረበላ እከይ ዝመልኣ ዓለም ኢና እንነብር።
ክሳዕ እቲ ግዜ እቲ፡ ንሰባት ገዲድና ነቲ ብስራት መንግስቲ ኸም ዚቕበልዎ ኽንገብር ኣይንኽእልን ኢና።
እቲ ብርቱዕ ጸበባ ኻብቲ እተመደበሉ ግዜ ቐዲሙ ኸም ዚጅምር እውን ክንገብር ኣይንኽእልን ኢና።
ከም ኖህ፡ ድልድልቲ እምነት ተድልየና እያ፣ ኣምላኽ ኣብ ቀረባ ግዜ ኢዱ ኸም ዜእቱ ድማ እምንቶ ኸነሕድር ኣሎና።
የሆዋ ነዛ እክይቲ ዓለም እዚኣ ኻብቲ ዝዓለሞ ንሓንቲ መዓልቲ እኳ ኽትጸንሕ ከም ዘይፈቕደላ ንኣምን ኢና።
ኖህ ነቲ እተዋህቦ መጠንቀቕታ ብተኣማንነት ብምእዋጅ፡ ሰባኽ ጽድቂ ዀይኑ ኣገልጊሉ እዩ።
ከምኡ ምግባሩ፡ ንእምነቱ ኸም ዘደልደላ ኣየጠራጥርን እዩ።
ኣብ ስብከት ኣብ ልዕሊ ምስታፉ ኸኣ፡ ከምቲ ኣምላኽ ዝበሎ መርከብ ንምስራሕ፡ ጕልበቱን ኣእምሮኡን ተጠቒሙ እዩ።
ንሕና እውን ከም ኖህ፡ ኵሉ ሳዕ ብዙሕ ዕዮ ጐይታ ኺህልወና ኢና እንጽዕር።
እዚ ዕዮ እዚ ኸኣ፡ ህንጸትን ጽገናን ቦታታት ኣምልኾ፡ ኣብ ዓበይቲ ኣኼባታት ወለንተኛ ምዃን፡ ወይ ኣብ ጨንፈር ቤት ጽሕፈት ኰነ ኣብ ቤት ጽሕፈት ትርጉም ምግልጋል የጠቓልል።
ልዕሊ ዅሉ ድማ፡ ዕዮ ስብከት ነቲ ናይ መጻኢ ተስፋና ኸም ዜደልድሎ ፈሊጥና፡ ኣብቲ ዕዮ ትሑዛት ንኸውን ኢና።
እወ፡ ኣብ ዕዮ ስብከት ምስታፍ፡ ነቲ ኣብ ጕያ ህይወት ከይንሕለል ዝገበርናዮ ቘራጽነትን የድልድሎ እዩ።
ዮሳፋጥ ከም ኣቦኡ ኣሳ፡ ሓያል ሰራዊት ጸላኢ ምስ መጾ እውን ንኣምላኽ ውፉይ ኰይኑ እዩ።
ፈሪሁ እኳ እንተ ነበረ፡ ንየሆዋ ኺደልዮ ቈረጸ።
ኣብ ቅድሚ እዚ ዚመጸና ዘሎ ብዙሕ ህዝቢ ሓይሊ የብልናን ኢሉ ብትሕትና ብምጽላይ፡ ንሱን ህዝቡን እንታይ ኪገብሩ ኸም ዘለዎም ከም ዘይፈልጡ ገለጸ።
ነዘን ኣብ ናይ ሎሚ ጥቕሲ ዘለዋ ቓላት ብምዝራብ ድማ ምሉእ ብምሉእ ኣብ የሆዋ ተወከለ።
ንሕና እውን ሓድሓደ ግዜ ኸም ዮሳፋጥ እንታይ ከም እንገብር ኪጠፍኣናን ክንፈርህን ንኽእል ኢና።
ዮሳፋጥ ኣብቲ ብግህዶ ዝጸለዮ ጸሎት፡ ንሱን ህዝቡን ድኹማት ምዃኖም ተኣሚኑ እዩ።
እቶም ንስድራ ቤቶም ብመንፈሳዊ መዳይ ዚመርሑ ዘበሉ እውን ንዜጋጥሞም ጸገማት ምእንቲ ኺዋጽእሉ የሆዋ መምርሒ ኺህቦምን ኬበርትዖምን ብምጽላይ ንዮሳፋጥ ኪመስልዎ ይኽእሉ እዮም።
ስድራ ቤትካ ኸምዚ ዓይነት ጸሎት ክትጽሊ ኸለኻ ኸይሰምዑኻ ኢልካ ኽትስከፍ የብልካን።
እኳ ደኣስ፡ ብየሆዋ ኸም እትእመን ኪርድኡ እዮም።
ኣምላኽ ንዮሳፋጥ ካብ ሓገዞ፡ ንዓኻ እውን ኪሕግዘካ እዩ።
የሱስ ምድራዊ ኣገልግሎቱ ኻብ ዝጀመረሉ ግዜ ኣትሒዙ፡ ብቕዱሳት ጽሑፋት ኪምራሕ ፍቓደኛ እዩ ነይሩ።
ኣብተን ቀቅድሚ ሙማቱ እተዛረበን ቃላት ከኣ፡ ካብ መሲሓዊ ትንቢታት ጠቒሱ እዩ።
ብኣንጻሩ ግና፡ እቶም ኣብቲ ግዜ እቲ ዝነበሩ መራሕቲ ሃይማኖት፡ ምስቲ ዚስዕብዎ ልማዳት ንዚጻባእ ቃል ኣምላኽ ይነጽግዎ ነበሩ።
የሱስ ነቲ የሆዋ ብነብዪ ኢሳይያስ ኣቢሉ ብዛዕባኦም እተዛረቦ ቓላት ብምጥቃስ፡ እዚ ህዝቢ እዚ ብኸናፍሩ የኽብረኒ፡ ልቡ ግና ካባይ ርሑቕ እዩ።
ትምህርቲ ትእዛዛት ሰብ ስለ ዚምህሩ፡ ንኸንቱ የምልኹኒ በለ።
የሱስ፡ ቃል ኣምላኽ ንተግባራቱ ጥራይ ዘይኰነስ፡ ንትምህርትታቱ እውን ኪመርሖ ፈቒዱ እዩ።
ሃይማኖታዊ ምጽራር ኬጋጥሞ ኸሎ፡ ኣብቲ ብዙሕ ጥበቡ ወይ ኣብቲ መወዳድርቲ ዘይብሉ ተመክሮኡ ኣይተወከለን።
የግዳስ፡ ንቕዱሳት ጽሑፋት ዝለዓለ ስልጣን ከም ዘለዎ ገይሩ ይርእዮ ነበረ።
ቅድሚ ቐዳማይ ውግእ ዓለም ሓያሎ ዓመታት ይገብር፡ ቻርለስ ቴዝ ራስልን ብጾቱን፡ ውድባት ህዝበ ክርስትያን ኣብ መጽሓፍ ቅዱስ ዚርከብ ሓቂ ይምህራ ኸም ዘየለዋ ፈለጡ።
ስለዚ ኸኣ፡ ምስ ናይ ሓሶት ሃይማኖት ኪሓብሩ ኣይደለዩን።
ኣብ ሕዳር 1879 ዝወጸት፡ ናይ ጽዮን ግምቢ ዘብዐኛ ነቲ ቕዱስ ጽሑፋዊ መትከሎም፡ ንክርስቶስ እተመርዓኹ ንጽህቲ ድንግል እየ እትብል፡ ግናኸ ምስ ዓለም ኣራዊት ሓድነት ዘለዋ፡ ንዓኣ እውን እትድግፍ ዘበለት ቤተ ክርስትያን፡ ብቛንቋ ቕዱሳት ጽሑፋት ኣመንዝራ ዝዀነት ቤተ ክርስትያን ኢልና ኢና እንዅንና ኢላ ብቐጥታ ገሊጻቶ ኣላ፣ እዚ ስያመ እዚ ኸኣ ንዓባይ ባቢሎን ዜመልክት እዩ።
ፍርሃት ኣምላኽ ዘለዎም ሰብኡትን ኣንስትን እንታይ ኪገብሩ ኸም ዘለዎም ፈለጡ።
ንናይ ሓሶት ሃይማኖታዊ ውድባት ክሳዕ ዝደገፉ፡ በረኸት ኣምላኽ ከም ዘይረኽቡ ተገንዘቡ።
ስለዚ፡ ብዙሓት ተምሃሮ መጽሓፍ ቅዱስ ካብ ኣብያተ ክርስትያኖም ከም ዝወጹ ዚገልጽ ደብዳበ ኣዳለዉ።
የሆዋ ኣብታ ምድራዊ ኽፋል ውድቡ ንዘለዉ ህዝቡ በቲ ኣብ ትሕቲ እቲ ርእሲ ጉባኤ ዝዀነ ክርስቶስ ዘሎ እሙንን ኣስተውዓልን ባርያ ገይሩ ይመርሖምን ይምግቦምን እዩ።
እዚ ባርያ እዚ፡ ከምቲ ኣብ ቀዳማይ ዘመን ዝነበረ ኣመሓዳሪ ኣካል ነቲ ብድራኸ መንፈስ ኣምላኽ እተጻሕፈ ቓል ወይ መልእኽቲ ይቕበሎን ኣኽቢሩ ይርእዮን እዩ።
መጽሓፍ ቅዱስ፡ ኣብ ኣኼባታት ኣዘውቲርና ኽንእከብ ይእዝዘና እዩ።
ኵላትና ብሓደ ዓይነት ሰረተ እምነት ክንምራሕ ድማ የተባብዓና እዩ።
ቃል ኣምላኽ ንመንግስቲ ኣምላኽ ኣብ ህይወትና ቐዳምነት ክንህባ እውን ይነግረና እዩ።
ብዘይካዚ፡ ኣብ በቤትን ሰብ ኣብ ዝበዝሖ ቦታታትን ብዘይ ወግዓዊ መገድን ክንሰብኽ ሓላፍነትን ፍሉይ መሰልን ከም ዘሎና ቕዱሳት ጽሑፋት የጕልሕ እዩ።
ቃል ኣምላኽ ንሽማግለታት፡ ንውድቡ ንጽህቲ ገይሮም ኪሕዝዋ ይእዝዞም እዩ።
ኵሎም ኣባላት ውድቡ ኣካላውን መንፈሳውን ንጽህናኦም ኪሕልዉ እውን ይእዝዝ እዩ።
የሱስ፡ ኣይትጨነቑ ኺብል ከሎ እንታይ ማለቱ እዩ፧
ኣገልጋሊ ኣምላኽ ፈጺሙ ኣይጭነቕን እዩ ማለቱ ኣይኰነን።
ኣብ ክንዳኡስ፡ የሱስ ንደቀ መዛሙርቱ፡ ዘይግቡእ ወይ ክቱር ጭንቀት፡ ጸገም ከም ዘይፈትሕ እዩ ዚነግሮም ነይሩ።
ዝዀነት መዓልቲ ናይ ርእሳ ጭንቀት ስለ ዘለዋ፡ ክርስትያናት ንዝሓለፈ ጭንቀት ወይ ንጭንቀት መጻኢ ናብ ናይ ሎሚ ጭንቀት ኪውስኽዎ የብሎምን።
ሓደ ክርስትያን ብዛዕባ ኣብ መጻኢ ኪኸውን ዚኽእል ነገራት ኣዝዩ ይጭነቕ ይኸውን።
ይኹን እምበር፡ ብዛዕባ ገና ዘየጋጠመ ነገራት ክትጭነቕ የብልካን።
ስለምንታይ፧
መብዛሕትኡ ግዜ፡ ከምቲ ዝፈራህናዮ ኸየጋጥም ይኽእል እዩ።
ብዘይካዚ፡ ኣምላኽ ኪቈጻጸሮ ዘይክእል ኵነታት ስለ ዘየሎ፡ ንጭንቀትካ ናብኡ ኽትድርብዮ ትኽእል ኢኻ።
ኣምላኽ ንእሙናቱ ዓስቢ ኸም ዚህቦም፡ ንዝሓለፈን ንናይ ሎምን ንናይ መጻእን ጭንቀት ኪዋጽእሉ ድማ ከም ዚሕግዞም ርግጸኛ ኽትከውን ትኽእል ኢኻ።
ዮሳፋጥ ልክዕ ከም ኣቦኡ ኣሳ፡ ነቶም ህዝቢ ንየሆዋ ኺደልይዎ ኣተባብዖም።
መጽሓፍ ሕጊ የሆዋ ተጠቒሙ ኸኣ ብወፈራ ንህዝቡ ምሂሩ እዩ።
ኣብ ክሊ እታ ሰሜናዊት መንግስቲ እስራኤል ናብ ዝነበረ ኣኽራን ኤፍሬም ከይዱ እውን ነቶም ህዝቢ ናብ የሆዋ ኪመልሶም ጽዒሩ እዩ።
ኵላትና ኣብዚ ሎሚ የሆዋ ዚመርሖ ዘሎ ዓብዪ ወፈራ ስብከት ክንካፈል ንኽእል ኢና።
ኣብ ወወርሒ ንኻልኦት ቃል ኣምላኽ ክትምህሮምን ንኣምላኽ ምእንቲ ኼገልግሉ ልቦም ከተለዓዕልን ሸቶኻ ድዩ፧
ዝከኣለካ ዘበለ ምስ እትገብር፡ ብሓገዝ ኣምላኽ መጽናዕቲ መጽሓፍ ቅዱስ ከተጀምር ትኽእል ኢኻ።
እሞኸ ብዛዕባ እዚ ትጽሊ ዲኻ፧
ግዜ ዕረፍትኻ እውን ሰዊእካ ኣብዚ ዕዮ እዚ ኽትካፈል ትኽእልዶ፧
ከምቲ ዮሳፋጥ ናብ ክሊ ኤፍሬም ከይዱ ነቶም ህዝቢ ናብ የሆዋ ኺመልሶም ዝጸዓረ፡ ነቶም ዘይንጡፋት ንምሕጋዝ ክንጽዕር ንኽእል ኢና።
ኣምላኽ ንጥዕና ሰባት ናይ ምጽላው ሓይሊ ኸም ዘለዎ ኣየጠራጥርን እዩ።
መጽሓፍ ቅዱስ ነዚ የረጋግጸልና እዩ።
ኣብ ገሊኡ እዋናት፡ ንገሊኦም ሰባት፡ ንኣብነት ነቲ ብግዜ ኣብርሃም ዝነበረ ፈርኦንን ንሚርያም ሓብቲ ሙሴን ብሕማም ቀጺዕዎም እዩ።
እስራኤላውያን ዘይእሙናት እንተ ዀይኖም፡ ኵሉ ሕማምን መዓትን ከም ዜምጽኣሎም ኣጠንቂቕዎም እዩ።
በቲ ኻልእ ሸነኽ ድማ፡ የሆዋ ንሕማም ኬርሕቖ ይኽእል እዩ።
ብዘይካዚ፡ ንዝሓመሙ እውን ኬሕዊ ይኽእል እዩ።
እዮብ ሞት ክሳዕ ዚምነ ምስ ሓመመ፡ ኣምላኽ ኣሕውይዎ እዩ! እወ፡ ኣምላኽ ጣልቃ ኣትዩ ንሕሙም ንምሕዋይ ዜኽእል ሓይሊ ኸም ዘለዎ ኣየጠራጥርን እዩ።
ወዱ እውን ከምኡ ዓይነት ሓይሊ ኣለዎ።
የሱስ ብተኣምራዊ መገዲ ድዉያትን ሕማም ምንፍርፋር ዘለዎምን ዕዉራትን ልሙሳትን ከም ዘሕወየ ነንብብ ኢና።
እቲ የሱስ ንሕሙማት ብምሕዋይ ዝገበሮ ተግባር፡ ኣብ ሓዳስ ዓለም ብዝዓበየ ደረጃ ኺግበር ምዃኑ ምፍላጥና ብሓቂ ዜተባብዕ እዩ።
ነቲ ቕዱስ ኣምላኽናን ንመንፈሳውያን ኣሕዋትናን ኣሓትናን ኣብ ክልና ንዘለዉ ሰባትን ካብ ዘሎና ኣኽብሮት ተላዒልና፡ ነቲ ሒዝናዮ ዘሎና መልእኽቲ ዜማዕርግ፡ ንየሆዋ ድማ ዜኽብር ክዳውንቲ ኽንክደን ኣሎና።
ምናዳ ኣብ ክርስትያናዊ ንጥፈታት ክንካፈል ከለና፡ ንኣብነት ኣብ ኣኼባታት ክንእከብ ወይ ኣብ ዕዮ ስብከት ክንካፈል ከለና፡ ነዚ ኣትኵሮ ኽንገብረሉ ይግባእ።
ንኣምላኽ ተወፋይነት ንዘለዎም ከም ዚግባእ ክንክደን ኣሎና።
ልክዕ እዩ፡ ኣብ ገሊኡ ቦታ ግቡእ ዝዀነ ኽዳውንቲ፡ ኣብ ካልእ ቦታ ዘይግቡእ ኪኸውን ይኽእል እዩ።
ስለዚ፡ ኣብ ብዘላ ዓለም ዘለዉ ህዝቢ የሆዋ ንሰባት ቅር ዜብል ነገር ምእንቲ ኸይገብሩ፡ ነቲ ኣብ ከባቢኦም ዘሎ ልምዲ ኣብ ግምት ኬእትዉ ኣለዎም።
ኣብ ዓበይቲ ኣኼባታት ክንእከብ ከለና፡ ኣከዳድናና ነቲ ኣብ ዓለም ልሙድ ዝዀነ ጠገለ ዘይብሉ ቕድታት ዘይኰነስ፡ ግቡእን ትሕትና ዜርእን ኪኸውን ኣለዎ።
ከምኡ ምስ እንገብር፡ ከይተሰከፍና ናይ የሆዋ መሰኻኽር ከም ዝዀንና ገሊጽና ኽንላለ ንኽእል ኢና።
እወ፡ ኣጋጣሚ ኪኽፈተልና ኸሎ፡ ንምምስካር ኣይክንሽቝረርን ኢና።
ጳውሎስ ብዛዕባ እቶም እምነት ዘርኣዩ ሰብኡትን ኣንስትን ምስ ገለጸ፡ ቀጺሉ ብዛዕባ እቲ ኻብ ኵሎም ብዝያዳ ብሉጽ ኣብነት ዝዀነና ጐይታና የሱስ ክርስቶስ ኣጕልሐ።
ኣብ ፡ ንሱ ሕፍረት ንዒቑ፡ ስለቲ ኣብ ቅድሚኡ ዘሎ ሓጐስ ኢሉ ጕንዲ ስቅያት ተጻዊሩ፡ ኣብ የማን ዝፋን ኣምላኽ ከኣ ተቐሚጡ እዩ በለ።
እወ፡ ኣዝዩ ኸቢድ ፈተናታት ኬጋጥመና ኸሎ፡ ነቲ የሱስ ዝሓደጎ ብሉጽ ኣብነት እምነት ከነስተብህለሉ ኣሎና።
ከም ኣንቲጳስ ዝኣመሰሉ ቐዳሞት ክርስትያናት እውን ከም የሱስ ኣብ ንጽህናኦም ኣይተለማለሙን።
እቶም ብግዜ ጥንቲ ዝነበሩ ሰብ እምነት ዚሓይሽ ትንሳኤ ይጽበዩ እኳ እንተ ነበሩ፡ እዞም ቀዳሞት ክርስትያናት ግና ኻብኡ ዚዓቢ ትንሳኤ ኺረኽቡ፡ ማለት ናብ ሰማያዊ ህይወት ኪትንስኡ እዮም።
መንግስቲ ኣምላኽ ብ1914 ምስ ተወልደት ነዊሕ ከይጸንሐ ኸኣ፡ ኵሎም እቶም ተኣማንነቶም ሓልዮም ሞይቶም ዝነበሩ ቕቡኣት ክርስትያናት፡ ምስ የሱስ ኰይኖም ኣብ ልዕሊ ደቂ ሰብ ምእንቲ ኺገዝኡ መንፈሳዊ ህይወት ሒዞም ተንሲኦም እዮም።
የሱስ ቀቅድሚ ሙማቱ ንደቀ መዛሙርቱ ብዛዕባ ገዛኢ እዛ ዓለም እዚኣ ሰለስተ ሳዕ ኣጠንቂቕዎም እዩ።
ሰባት ነቲ ብዛዕባ መጻኢ ዚገልጽ ትንቢታት ኣምላኽ ዕሽሽ ኢሎም ብህጹጽ ስጕምቲ ምእንቲ ኸይወስዱ፡ ድያብሎስ ኣብ ኣእምሮኣዊ ጸልማት ከም ዚዓጽዎም፡ የሱስ ይፈልጥ ነይሩ እዩ።
ሰይጣን ብናይ ሓሶት ሃይማኖታት ገይሩ ንኣእምሮ ሰባት ኣዕዊርዎ ኣሎ።
ምስ ሰባት ኣብ እትገብሮ ዝርርብ እንታይ ኣስተውዒልካ፧
ንሰባት ብዛዕባ ምምጻእ መወዳእታ እዚ ስርዓት እዝን ክርስቶስ ኣብ መንግስቲ ኣምላኽ ይገዝእ ከም ዘሎን ክትነግሮም ከለኻ፡ ድያብሎስ ንኣእምሮ እቶም ዘይኣመንቲ ኣዕዊርዎ ኸም ዘሎ ትርኢዶ ኣለኻ፧
እዛ ዓለም ናበይ ገጻ ተምርሕ ከም ዘላ ኽንነግሮም ክንፍትን ከለና፡ ሰባት ተገዳስነት የብሎምን።
ካልኦት ተገዳስነት ዘይብሎም ምዃኖም ተስፋ ኬቝርጸካ ወይ ንንቕሓትካ ኼዳኽሞ ኣይትፍቀድ።
ንቑሕ ክትኰነሉ ዘሎካ ምኽንያት ኣጸቢቕካ ትፈልጦ ኢኻ።
የሆዋ ምትብባዕ ኪህቡና ዚኽእሉ ሓለይቲ ኣምለኽቱ ዝሓቘፈ ዓለምለኻዊ ሕውነት ሂቡና እዩ።
ኣብ ቀዳማይ ዘመን ዝነበሩ ሓያሎ ክርስትያናት፡ ከምኡ ዝኣመሰለ መንፈሳዊ ምትብባዕ ረኺቦም እዮም።
ሎሚ እውን ተመሳሳሊ እዩ።
ንሕናኸ እንታይ ክንገብር ንኽእል፧
ኣሮንን ሑርን ብግዜ ውግእ ንኣእዳው ሙሴ ቓል ብቓሉ ብኸመይ ከም ዝደገፍወን እሞ ሕስብ ኣብሎ።
ንሕና ድማ ንኻልኦት ክንድግፈሉን ግብራዊ ሓገዝ ክንህበሉን እንኽእል መገድታት ከነናዲ ንኽእል ኢና።
ንመንከ ኢና ኽንድግፍ እንኽእል፧
ነቶም ምስ ሳዕቤናት እርጋንን ጥዕና ምስኣንን ተቓውሞ ስድራ ቤትን ጽምዋን ሞት ዜፍቅርዎ ሰብን ዚቃለሱ ዘለዉ ኽንሕግዞም ንኽእል ኢና።
ብዘይካዚ፡ ኣብ ሕማቕ ተግባራት ኪጽመዱ፡ ወይ ከኣ ኣብዚ ስርዓት እዚ፡ ብትምህርቲ፡ ብገንዘብ፡ ወይ ብሞያ ዕዉታት ኪዀኑ ጸቕጥታት ንዜጋጥሞም መንእሰያት ከነበርትዖም ንኽእል ኢና።
ኣብ ኣዳራሽ መንግስቲ ኣምላኽ፡ ኣብ ኣገልግሎት፡ ኣብ መኣዲ፡ ወይ ብተሌፎን ክትዘራረብ ከለኻ ናይ ሓቂ ተገዳስነት እተርእየሉ መገድታት ኣናዲ።
ኣብቲ ግዜ እቲ፡ ጢሞቴዎስ ምኩር ኣዋጂ መንግስቲ ኣምላኽ እዩ ነይሩ።
ይኹን እምበር፡ ኣብ ኣገልግሎቱ ምእንቲ ኺሰልጦ፡ ኣብ ትምህርቱ ኼተኵር ነበሮ።
ኵሉ ሳዕ ሓደ ዓይነት ኣቀራርባ እንተ ዚጥቀም ነይሩ፡ ሰባት ኣይምሰምዕዎን።
ስለዚ፡ ልቢ ሰባት ምእንቲ ኺትንክፍ፡ ንኣመሃህራኡ ኸከም እቲ ዜድልዮም ኪቐያይሮ ነበሮ።
ንሕና እውን ኣወጅቲ መንግስቲ ኣምላኽ ከም ምዃንና መጠን ከምኡ ኽንገብር ኣሎና።
ኣብ በቤት እናኸድና ኽንሰብኽ ከለና፡ ብዙሕ ሳዕ ንሰባት ኣብ ቤቶም ኣይንረኽቦምን ኢና።
ኣብ ገሊኡ ኸባቢታት ከኣ፡ ናብ ገሊኡ ኣፓርትማታትን እተሓጽረ ኣባይትን ክንኣቱ ኣይንኽእልን ኢና።
ኣብ ከባቢኻ ኸምኡ ዜጋጥመካ እንተ ዀይኑ፡ ብስራት ንምስባኽ ስለምንታይ ካልእ መገድታት ዘይትጥቀም፧
ብግህዶ ዚግበር ምስክርነት፡ ብስራት ክንዝርግሓሉ እንኽእል ሓደ ብሉጽ ሜላ እዩ።
ሓያሎ ናይ የሆዋ መሰኻኽር ኣብዚ ዕዮ እዚ ብምክፋሎም ብዙሕ ውጽኢትን ዓስብን ረኺቦም እዮም።
ግዜ መዲቦም ንሰባት ኣብ መደበራት ባቡርን ኣውቶብስን ዕዳጋታትን መናፈሻታትን ሰብ ኣብ ዝበዝሖ ኻልእ ቦታታትን ይምስክሩሎም እዮም።
ገሊኦም ወለዲ፡ ወለዶም ዘየተባብዕዎም ስለ ዝነበሩ፡ ንሳቶም እውን ንውሉዳቶም ኣይንእዱን እዮም።
ሓያሎ ሰራሕተኛታት ስለ ዘይንኣዱ፡ ኣብ ስራሕ ምትብባዕ ዚብሃል ከም ዘየለ ይዛረቡ እዮም።
ምትብባዕ ኪብሃል ከሎ፡ ንሓደ ሰብ ስለቲ ዝገበሮ ጽቡቕ ነገራት ምንኣድ የጠቓልል።
ንኻልኦት ብዛዕባ እቲ ዘለዎም ጽቡቕ ባህርያት ብምንኣድ ወይ ተስፋ ንዝቘረጹ ብምጽንናዕ እውን ከነተባብዕ ንኽእል ኢና።
፡ እ.ጽ. እታ ምትብባዕ ተባሂላ እትትርጐም ናይ ግሪኽኛ ቓል፡ ቃል ብቓሉ፡ ኣብ ጐድንኻ ኪኸውን ጻውዒት ምቕራብ ዚብል ትርጉም እዩ ዘለዋ።
ኣብ ጐድኒ ኣሕዋትናን ኣሓትናን ኴንና ኸነገልግል ከለና፡ ዜተባብዕ ዘረባ ኽንዛረብ ኣጋጣሚ ንረክብ ኢና።
ዚምሽእ ኣጋጣሚ ተጠቒምና ንኻልኦት ስለምንታይ ከም እነፍቅሮምን ከም እነድንቖምን ንዛረቦም ዲና፧
ነዛ ሕቶ እዚኣ ቕድሚ ምምላስና ግና፡ ብዛዕባ እታ፡ ብግዜኡ ዚዝረብ ቃል ክንደይ ኰን ጽቡቕ እዩ እትብል ምሳሌ ምሕሳብና ጽቡቕ እዩ።
ረብሓታት መንግስቲ ኣምላኽ ንምድጋፍ እንገብሮ ጻዕርን ኣበርክቶን ድሩት እንተ ዀነ እውን፡ የሆዋን የሱስን ነቲ እንገብሮ ጻዕሪ ኣኽቢሮም እዮም ዚርእይዎ።
ንኣብነት፡ ገሊኦም ብዕድመ ዝደፍኡ ኣሕዋትናን ኣሓትናን ኣዘውቲሮም ኣብ ኣኼባታት ኪእከቡን ኣብ ኣገልግሎት ኪካፈሉን ብዙሕ ጻዕሪ ይገብሩ እዮም።
እሞኸ ኽንንእዶምን ከነተባብዖምንዶ ኣይግብኣናን፧
እወ፡ ንዝረኸብካዮ ኣጋጣሚ ንኻልኦት ንምትብባዕ ተጠቐመሉ።
ሓደ ሰብ ዜንእድ ነገር ኪገብር እንተ ርኢና ንንኣዶ።
ጳውሎስን በርናባስን ኣብ ኣንጾክያ ናይ ጲሲድያ ኣብ ዝነበሩሉ እዋን እንታይ ከም ዘጋጠመ እሞ ንርአ።
መራሕቲ እቲ ኣብኡ ዝነበረ ምኵራብ ንዓታቶም፡ ኣቱም ሰባት፡ ኣቱም ኣሕዋትና፡ ንህዝቢ ዚንገር ገለ ዜተባብዕ ቃል እንተ ኣልዩኩም፡ ንገሩ በልዎም።
ጳውሎስ ከኣ ጽቡቕ መደረ ሃበ።
ንሕና እውን ዜተባብዕ ቃል ክንዛረብ ንኽእል እንተ ዄንና፡ ስለምንታይ ዘይንዛረብ፧
ንኻልኦት ናይ ምትብባዕ ልማድ እንተ ኣጥሪና፡ ካልኦት እውን ብግዲኦም ኬተባብዑና እዮም።
ብእተፈላለየ ነገራት ትሑዛት እኳ እንተ ዀንና፡ ንብሕታዊ መጽናዕትን ንኣምልኾ ስድራ ቤትን ግዜ ኽንምድብ ኣሎና።
ሸቶና ገሊኡ ገጻት ንምሽፋን ወይ ኣብ ኣኼባታት ንምስታፍ ዜድልየና ሓሳባት ንምድላው ጥራይ ኪኸውን የብሉን።
የግዳስ፡ ቃል ኣምላኽ ንልብና ኺትንክዮን ንእምነትና ኼደልድላን ንደሊ ኢና።
ነዚ ሸቶ እዚ ንምውቃዕ፡ መጽናዕቲ ኣብ እንገብረሉ እዋን፡ ኣብ መንጎ እቲ ንኻልኦት ዜድልዮም ነገራትን ንዓና ብመንፈሳዊ መዳይ ዜድልየና ነገራትን ሚዛንና ኽንሕሉ ኣሎና።
ንኣገልግሎት፡ ንኣኼባታት፡ ወይ ንመደረ ኣብ እንዳለወሉ እዋን እነንብቦ ነገራት፡ ብብሕቲ ኸይዓየናሉ ኽንተርፍ ንኽእል ኢና።
ነዚ ብምሳሌ ንምርዳእ፦ ሓደ ኸሻኒ ነቲ ዝኸሸኖ ምግቢ ንተመገብቲ ቕድሚ ምቕራቡ ኺጥዕሞ እኳ እንተ ኣለዎ፡ በቲ በብግዜኡ ዚጥዕሞ ምግቢ ጥራይ ዓጊቡ ኺነብር ግና ኣይክእልን እዩ።
ጽቡቕ ጥዕና ኺህልዎ እንተ ደልዩ፡ ንርእሱ እውን መዓዛታት ዘለዎ ምግቢ ኼዳሉ ኣለዎ።
ንሕና እውን ንልብና በቲ ንዓና ብብሕቲ ዜድልየና መንፈሳዊ ምግቢ ንምዕንጋል ኽንጽዕር ኣሎና።
ገሊኦም ሰብ ሓዳር ዘይከውን ትጽቢት ብምሕዳሮም፡ ጸገማት የጋጥሞም እዩ።
ሓደ ሰብ ብዛዕባ ዜሐጕስ ሓዳር ዝነበሮ ትምኒት ከም ዝሓሰቦ ኸይኰነ ምስ ረኸቦ፡ ዕግበት ኪስእንን እተታለለ ዀይኑ ኺስምዖን ኪማረርን ይኽእል እዩ።
ኣብ ተፈጥሮኣዊ ባህርያትናን ኣተዓባብያናን ዘሎ ፍልልይ ድማ ነገር ኪፈጥር፡ ወይ እውን ብገንዘብን ብእንዳ ኣሕሙን ብኣተዓባብያ ቘልዑን ግጭት ኪልዓል ይኽእል እዩ።
ይኹን እምበር፡ መብዛሕትኦም ክርስትያን ሰብ ሓዳር ብኣምላኽ ኪምርሑ ፍቓደኛታት ብምዃኖም፡ ንዅሉ እዚ ጸገማት እዚ ኸኣ ክልቲኦም ዚቕበልዎ ፍታሕ ይገብሩሉ ብምህላዎም ኪንኣዱ ይግብኦም።
ከቢድ ጸገማት ዘለዎም ክርስትያን ሰብ ሓዳር፡ ካብ ሽማግለታት ሓገዝ ኪደልዩ ኣለዎም።
እቶም ምኩራት ኣሕዋት ከኣ ነቶም ሰብ ሓዳር፡ ኣብ ቃል ኣምላኽ ዚርከብ ምኽሪ ንምትግባር ኪሕግዝዎም ይኽእሉ እዮም።
ብተወሳኺ፡ ኣብ ሓዳር ዜጋጥም ጸገማት ንምፍታሕ፡ የሆዋ መንፈሱ ምእንቲ ኺህበና፡ መጽሓፍ ቅዱሳዊ ስርዓታቱ ኣብ ግብሪ ንምውዓልን ፍረ መንፈስ ንምፍራይን ድማ ምእንቲ ኺሕግዘና ኽንጽሊ ኣሎና።
የሱስ ንኣገልግሎቱ ንምፍጻም ውሱን ግዜ እዩ ነይርዎ።
ይኹን እምበር፡ ግዜ ወሲዱ ነቲ ሰባት ብዛዕባ እቲ ብስራት ዘለዎም ተገዳስነት ይዅስኵስ ነይሩ እዩ።
ንኣብነት፡ የሱስ ንጃልባ ኸም መድረኽ ብምጥቃም፡ ንህዝቢ ምሂሩ እዩ።
ኣብቲ ኣጋጣሚ እቲ፡ ንጴጥሮስ ብተኣምራዊ መገዲ ብዙሓት ዓሳ ኸም ዚሕዝ ድሕሪ ምግባሩ፡ ነቲ ኣብ ናይ ሎሚ ጥቕሲ ዘሎ ቓላት ተዛረቦ።
እሞ ደኣ ቓላትን ተግባራትን የሱስ እንታይ ኣፍርዩ፧
መጽሓፍ ቅዱስ ብዛዕባ ጴጥሮስን ብጾቱን፡ ንዅሉ ሓዲጎም ንየሱስ ሰዓብዎ ይብል።
ኣባል እቲ ዋዕላ ኣይሁድ ዝዀነ ኒቆዲሞስ ብዛዕባ ትምህርቲ የሱስ ተገዳስነት ኣሕደረ።
ዝያዳ ኺፈልጥ እኳ እንተ ደለየ፡ ምስ የሱስ ብግህዶ ኺዛረብ ከሎ ኸይርአ ፈርሀ።
የሱስ ከኣ ግዜኡ ኣይበቅቕን እዩ ነይሩ፣ ስለዚ፡ ምስ ኒቆዲሞስ ብለይቲ፡ ሰባት ኣብ ዘይርእይዎ እዋን ተራኸበ።
ወዲ ኣምላኽ ንእምነት ውልቀ ሰባት ንምህናጽ ግዜ መዲቡ እዩ።
ደቂ ሰብ ነቲ ኣብ ኵላትና ወሪዱ ዘሎ መዓት፡ ማለት ሓጢኣትን ሞትን ብኸመይ እዮም ወሪሶምዎ፧
መጽሓፍ ቅዱስ፡ ብኣበሳ እቲ ሓደ ሰብ ኣዳም፡ ሞት ኣብ ልዕሊ ዅሎም ዘርኢ ኣዳም ከም ዝነገሰ ይገልጽ እዩ።
እቲ ዜሐጕስ ግና፡ ድሕሪ ደጊም ብሓጢኣት ከይንግዛእ ወይ ኣብ ትሕቲ ቝጽጽር ሓጢኣት ከይንኸውን ክንመርጽ ንኽእል ኢና።
ኣብ መስዋእታዊ በጃ ክርስቶስ ምስ እንኣምን፡ ጸጋ የሆዋ ኣባና ኺነግስ ንፈቅድ ኣለና ማለት እዩ።
ሓጥኣን እኳ እንተ ዀንና፡ ሓጢኣት ኪቈጻጸረና ግና ክንፈቅድ የብልናን።
ኣብ ሓጢኣት ክንወድቕ ከለና፡ ይቕረ ምእንቲ ኺብለልና ንየሆዋ ንሓትቶ ኢና።
በዚ ኸምዚ፡ ጸጋ ኣባና ይነግስ።
ውጽኢቱኸ እንታይ እዩ፧
ጳውሎስ፡ ጸጋ ኣምላኽ ረሲእነትን ዓለማዊ ትምኒትን ሓዲግና፡ ኣብዚ ስርዓት እዚ ብልብምናን ብጽድቅን ንኣምላኽ ብዘሎና ተወፋይነትን ክንነብር የሰልጥነና ኢሉ ጸሓፈ።
ሕውነታዊት ፍቕርና ኣብቲ ኣብ መጻኢ ዜጋጥመና በብዓይነቱ ፈተናታትን ጸገማትን ስለ እትሕግዘና፡ ሕጂ ኸነማዕብላ ኣሎና።
ሕጂ እውን እንተ ዀነ፡ እቲ ብርቱዕ ጸበባ ገና ቕድሚ ምጅማሩ፡ ሓያል ሕውነታዊት ፍቕሪ ተድልየና እያ።
ብዙሓት ኣሕዋትና ብምንቅጥቃጥ ምድሪ፡ ብምዕልቕላቕ ማይ፡ ብህቦብላ ንፋስ፡ ብሱናሚ፡ ወይ ብኻልእ ባህርያዊ ሓደጋታት ሕሰም ረኺቦም እዮም።
ገሊኦም ኣሕዋትና ብሰንኪ ተቓውሞን መስጐጕትን መከራ ይወርዶም ኣሎ።
ኣብ ርእሲ እዚ ድማ፡ ኣብዚ ብልሹው ስርዓት እዚ እንነብር ብምዃንና፡ ብቝጥባዊ ጸገማት መዓልታዊ ንሽገር ኢና።
እዚ ጸገማት እዚ እናወሰኸ ብዝኸደ መጠን፡ ዕምቈት ሕውነታዊት ፍቕርና እነርእየሉ ኣጋጣሚታት እናሰፍሐ እዩ ዚኸይድ።
ናይ መብዛሕትኦም ሰባት ፍቕሪ እናዘሓለት እትኸይድ እኳ እንተ ዀነት፡ ሕውነታዊ ፍቕርና ኸም እትጸንዕ ግና ከነረጋግጽ ኣሎና።
ህዝባዊ መደረ ኪቐርብ ከሎን ኣብ ዓበይቲ ኣኼባታትን መዘኻኸሪ ትጽሕፍ ዲኻ፧
ነቲ ኻብ ቃል ኣምላኽን ካብ ውድቡን እተመሃርካዮ ነገራት ክትሓስብ ከለኻ፡ ነዚ መዘኻኸሪታት እዚ ደጊምካ ምርኣይ፡ ንምስትንታን ጽቡቕ ኣጋጣሚ ኪኸፍተልካ እዩ።
እቲ ኣብ ወወርሒ ዚወጽእ ሕታማት መጽሔት ግምቢ ዘብዐኛን ንቕሑ!ን፡ ኣብ ቀረባ እዋን ኣብ ኣኼባ ዞባ ዝወጸ ሓደስቲ ጽሑፋት እውን ከነንብቦን ከነስተንትነሉን እንኽእል ሓድሽ ሓበሬታ ይህበና እዩ።
መጽሓፍ ዓመት ከተንብብ ከለኻ እቲ ዘንበብካዮ ተመክሮታት ንልብኻ ምእንቲ ኺትንክፎ ሓንሳእ ደው እናበልካ ምስትንታን ኪሕግዘካ ይኽእል እዩ።
ነቲ ቐንዲ ሓሳባት ከተስምረሉ ወይ ኣብቲ ሕድጋት መዘኻኸሪ ኽትጽሕፍ ትኽእል ኢኻ፣ እዚ ኸኣ፡ ተመላሊስካ ምብጻሕን ጕስነትን ንምግባር ወይ መደረ ንምሃብ ክትዳሎ ኸለኻ ኺጠቕመካ ይኽእል እዩ።
ልዕሊ ዅሉ ድማ፡ ኣብ መጽሓፍ ቅዱስ እተመስረተ ጽሑፋት ከተንብብ ከለኻ ደው እናበልካ ተስተንትን እንተ ዄንካ፡ ነቲ እተንብቦ ነገር ከተስተውዕሎን ስለቲ እትመሃሮ ዘለኻ ነገራት ንየሆዋ ብጸሎት ከተመስግኖን ኣጋጣሚ ይህበካ እዩ።
ኣብ ኣገልግሎት ወፍሪ ኽንሳተፍ ከለና፡ እምነት ካልኦት ጥራይ ኣይኰንናን እንሃንጽ፣ የግዳስ፡ እምነትና እውን ትዓቢ እያ።
ከመይሲ፡ ኣብ ኣገልግሎት፡ ከምቶም ቀዳሞት ክርስትያናት፡ ብየሆዋ ምሉእ ብምሉእ ምእማንን ኣብ ኵሉ ዅነታት ብትብዓት ምዝራብን ንምሃር ኢና።
የሆዋ ኣብ ህይወትና ኸመይ ገይሩ ኸም ዚሕግዘናን ንጸሎትና ኸመይ ገይሩ ኸም ዚምልሶን ኪፍለጠና ምስ ጀመረ፡ እምነትና ትዓቢ እያ።
ካሌብን እያሱን እዚ ተመክሮ እዚ እዮም ኣሕሊፎም።
ነታ ምድሪ ተስፋ ኺስልይዋ ኸለዉ፡ ብየሆዋ ኸም ዚኣምኑ ኣርእዮም እዮም።
ይኹን እምበር፡ ኣብቲ ድሕሪኡ ዝነበረ ህይወቶም መምርሒ የሆዋ ይርእዩ ብምንባሮም፡ እምነቶም እናዓበየት ከይዳ እያ።
ስለዚ ድማ እዩ እያሱ ንእስራኤላውያን፡ ካብ ኵሉ እቲ የሆዋ ኣምላኽኩም እተዛረበኩም ጽቡቕ ተስፋታት፡ ሓንቲ ቓል እኳ ኸም ዘይወደቐት ትፈልጡ ኢኹም ኢሉ ብርቱዕ ቃል ኪዛረቦም ዝኸኣለ።
ኣስዕብ ኣቢሉ እውን፡ እምበኣር፡ ንየሆዋ ፍርህዎ፡ ብንጽህናን ብተኣማንነትን ከኣ ኣገልግልዎ ኢልዎም እዩ።
ንሕና እውን የሆዋ ሰናይ ምዃኑ ምስ ጠዓምና፡ ከምዚኣ ዝበለት እምነት ከነሕድር ንኽእል ኢና።
’—።
ኣብ ሓያሎ ፍቕድታት መጽሓፍ ቅዱስ፡ ስም ኣምላኽን ነቲ ስም ምቕዳሱን ክሳዕ ክንደይ ኣገዳሲ ምዃኑ ጐሊሑ ኣሎ።
እቲ ደራሲ መጽሓፍ ቅዱስ ዝዀነ የሆዋ ኣምላኽ ንጸሓፍቱ፡ ንስሙ ብብዝሒ ኺጥቀሙሉ ብመንፈሱ ደሪኽዎም እዩ።
ነቲ ኣብ ጥንታዊ ኢደ ጽሑፋት ኣሽሓት ግዜ ዚርከብ ስም ዘይምእታው፡ ንደራሲኡ ኣኽብሮት ከም ዘይብልካ እዩ ዜርኢ።
ስም ኣምላኽ ኣብ መጽሓፍ ቅዱስ ኪዕቀብ ከም ዘለዎ ዚድግፍ መርትዖታት እናነከየ ዘይኰነስ፡ እናወሰኸ እዩ ኸይዱ።
ኣብቲ ብ2013 እተኸለሰ ትርጉም ሓዳስ ዓለም፡ እቲ ስም እቲ 7,216 ሳዕ ይርከብ፣ እዚ ድማ ካብቲ ብ1984 ዝወጸ ሕታም ብ6 ይዛይድ።
ካብዚ እዚ ስም ዚርከበሉ ተወሳኺ ሽዱሽተ ቦታታት፡ እቲ ሓሙሽተ ኣብ ይርከብ።
ኣብዚ ቦታታት እዚ ስም ኣምላኽ ናብ ቦታኡ እተመልሰሉ ምኽንያት፡ እቲ ንጽሑፍ እብራይስጢ ማሶራውያን ብ1,000 ዓመት ዚቕድሞ ጥቕላላት ምዉት ባሕሪ፡ ኣብዘን ፍቕድታት እዚአን ነቲ ስም ሒዙ ስለ እተረኽበ እዩ።
ብተወሳኺ ድማ፡ ብምኽንያት እቲ ኣብ ጥንታዊ ኢደ ጽሑፋት እተገብረ ተወሳኺ መጽናዕቲ፡ ኣብ ስም ኣምላኽ ናብ ቦታኡ ተመሊሱ ኣሎ።
ኣብ ሓያሎ ሃገራት፡ መጽሓፍ ቅዱስ ዋጋኡ ኣዝዩ ኽቡርን ብቐሊሉ ዘይርከብን ኰይኑ ኣሎ፣ ስለዚ፡ መጽሓፍ ቅዱስ ምርካብ ንባዕሉ እኳ ዓብዪ በረኸት እዩ።
ምስዚ ብዚተሓሓዝ፡ ካብ ሩዋንዳ እተላእከ ጸብጻብ ከምዚ ይብል፦ ንነዊሕ እዋን፡ ምስ ኣሕዋት ዜጽንዑ ዝነበሩ ብዙሓት ሰባት፡ መጽሓፍ ቅዱስ ስለ ዘይነበሮም ዕቤት ኣይገበሩን ነይሮም።
ነቲ ቤተ ክርስትያኖም እተቕርበሎም ሕታም ንምዕዳግ ዜኽእል ዓቕሚ የብሎምን።
ንትርጉም ገሊኡ ፍቕድታት እውን ብንጹር ኪርድእዎ ኣይክእሉን ነይሮም፣ እዚ ድማ ንዕቤቶም ዓጊትዎ ነይሩ እዩ።
ትርጉም ሓዳስ ዓለም ብቛንቋኦም ምስ ወጸ ግና፡ እቲ ዅነታት ተቐዪሩ እዩ።
ኣባላት ሓንቲ ኣርባዕተ መንእሰያት ዘለዉዋ ሩዋንዳዊት ስድራ ኸምዚ ኢሎም እዮም፦ እዚ መጽሓፍ ቅዱስ እዚ ስለ እተዋህበና፡ ንየሆዋን ነቲ እሙንን ኣስተውዓልን ባርያን ብሓቂ ነመስግኖም ኢና።
ኣመና ድኻታት ኢና፡ ንነፍሲ ወከፍ ኣባል ስድራ ቤትና ዚኸውን መጽሓፍ ቅዱስ ንምዕዳግ ድማ ገንዘብ የብልናን።
ሕጂ ግና ነፍሲ ወከፍና ነናትና መጽሓፍ ቅዱስ ኣሎና።
ንየሆዋ ዘሎና ምስጋና ንምግላጽ፡ መዓልቲ መዓልቲ ብስድራ ቤት መጽሓፍ ቅዱስ ነንብብ ኣለና።
ሃዋርያ ዮሃንስ ነቲ ምስ ኣምላኽ ዝነበረ ቐዳማይ ፍጡር፡ ቃልን መጀመርታ ፍጥረት ኣምላኽን ኢሉ ጸዊዕዎ ኣሎ።
የሆዋ ኣምላኽ ሓሳባቱን ስምዒታቱን ነቲ በኹሪ ወዱ ገሊጹሉ እዩ።
ሃዋርያ ጳውሎስ ከኣ ብዛዕባ እቲ ኻብ ቋንቋ ሰባት ዚበልጽ ኣብ ሰማይ ሓሳባኦም ዚላዋወጡሉ ቛንቋታት መላእኽቲ ተዛሪቡ ኣሎ።
የሆዋ ብዛዕባ እቶም ኣብ ምድርን ኣብ ሰማይን ዘለዉ ቢልዮናት መስተውዓልቲ ፍጡራቱ ዓሚቝ ፍልጠት ኣለዎ።
ማእለያ ዘይብሎም ውልቀ ሰባት ብሓያሎ ቛንቋታት ኣብ ሓደ እዋን ናብኡ ኺጽልዩ ይኽእሉ እዮም።
ንሱ ድማ ነዚ ዅሉ ጸሎት እዚ ይሰምዖ ጥራይ ዘይኰነስ፡ ኣብታ ህሞት እቲኣ መምርሒ ኺህብን ምስ ሰማያውያን ፍጡራቱ ሓሳብ ኪላዋወጥን ይኽእል እዩ።
ከምኡ ንምግባር፡ ሓሳባቱን ቋንቋኡን ሓሳቡ ዜመሓላልፈሉ መገድን ካብ ናይ ሰባት ኣዝዩ ዚበልጽ ኪኸውን ኣለዎ።
እምበኣር፡ የሆዋ ንሰባት ሓሳባቱ ኼመሓላልፈሎም ከሎ፡ ንሳቶም ምእንቲ ኺርድእዎ፡ ነቲ ሓሳባቱ ዚገልጸሉ መገዲ የቕልሎ እዩ።
ኣምላኽ ነታ መሲሓዊት መንግስቲ ብምድላው፡ ንደቂ ሰብ ከም ዜፍቅሮም ኣርእዩ እዩ።
ነቲ ንደቂ ሰብ ዜፍቅርን ንኺገዝእ ሓለፍ ዝበለ ብቕዓት ዘለዎን ወዱ ድማ፡ ነታ መንግስቲ ኣብ ኢዱ ሂብዎ ኣሎ።
እቶም ኣብ ሰማይ ምስ የሱስ ሓቢሮም ዝገዝኡ 144,000 መጋዝእቲ የሱስ ድማ፡ ነቲ ሰብ ኰይኖም ዘሕለፍዎ ተመክሮ ሒዞም ኪትንስኡ እዮም።
ፍረ ነገር እቲ የሱስ ዚምህሮ ዝነበረ ትምህርቲ፡ መንግስቲ ኣምላኽ እያ ነይራ፣ ንደቀ መዛሙርቱ እውን፡ ብዛዕባኣን እተምጽኦ በረኸትን ኪጽልዩ ምሂርዎም እዩ።
እቲ የሱስ ኣብዚ ዚህልወሉ እዋን ብ1914 ምስ ጀመረ፡ እታ ሰማያዊት መንግስቲ ኣምላኽ ከም እተመስረተት ትንቢት መጽሓፍ ቅዱስ ይነግረና እዩ።
ድሕሪኡ፡ እቶም ኣብ ምድሪ ተሪፎም ዘለዉ ምስ የሱስ ኣብ ሰማይ ዚገዝኡ ቕቡኣትን እቶም ካብ ጥፍኣት እዚ ስርዓት እዚ ድሒኖም ናብ ሓዳስ ዓለም ዚኣትዉ ብዙሓት ህዝቢ ኺእከቡ ጀሚሮም እዮም።
ንክርስትያን ወለዲ ኸም ጥምቀት ውሉዶም ገይሩ ዜሕጕሶም ብዙሕ ነገር የልቦን።
ደቂ 14 ቕድሚ ምዃኖም እተጠምቁ ኣርባዕተ ውሉዳት ዘዕበየት በርኒስ፡ ሽዑ፡ ስምዒትና ኣጸቢቑ እተተንከየሉ እዋን እዩ ነይሩ።
ልክዕ እዩ፡ ደቅና ንየሆዋ ኼገልግሉ ብምድላዮም ነመስግን ኢና ትብል።
ኣስዕብ ኣቢላ፡ ግናኸ፡ ደቅና ገና መንእሰያት ብምንባሮም፡ ብዙሕ ብድሆታት ከም ዜጋጥሞም ንፈልጥ ኔርና ኢና ትብል።
ሓደ ኽኢላ መጽናዕቲ ምዕባለ ቘልዓ ኸም ዝገለጾ፡ ብጽሕና ወይ ጕርዝውና እዋን ጽላለ ወይ ዘይብስለት ኣይኰነን።
የግዳስ፡ ውዕዉዕ ስምዒትን ማሕበራዊ ርክባትን መሃዝነትን ዚምዕብለሉ ግዜ እዩ።
ውሉዳትኩም መንእሰያት ከለዉ፡ ምስ የሆዋ ትርጉም ዘለዎ ዕርክነት ኬማዕብሉ፡ ኣብ ኣገልግሎት ሸቶ ኣውጺኦም ንምውቃዑ ኺጽዕሩ፡ ርእሶም ወፍዮም ምስ ወፈያኦም ተሰማሚዖም ኪመላለሱ ኸለዉ ድማ መሃዝቲ ኪዀኑ ይኽእሉ እዮም።
ከምቲ የሱስ ብንእስነቱ ዝነበሮ፡ እዋን ንእስነት ዜዕግብ መንፈሳዊ ዕቤት ዚገብሩሉ እዋን ኰይኑ ኺረኽብዎ ይኽእሉ እዮም።
እቶም ነዚ ፍሉይ ጽውዓ እዚ ኻብ ኣምላኽ ዚቕበሉ፡ ካብ ካልእ ምንጪ ዚምስክረሎም ኣየድልዮምን እዩ።
ከም እተቐብኡ ኻልእ ሰብ ኬረጋግጸሎም ኣየድልዮምን እዩ።
የሆዋ ኣብ ኣእምሮኦምን ኣብ ልቦምን ዋላ ሓደ ዜጠራጥር ነገር ኣይሓድገሎምን እዩ።
ሓደ ግዜ፡ ሃዋርያ ዮሃንስ ንቕቡኣት ክርስትያናት፡ ንስኻትኩም ድማ ካብቲ ቕዱስ፡ ቅብኣት ኣሎኩም፣ ኵላትኩም እውን ፍልጠት ኣሎኩም ኢልዎም እዩ።
ኣስዕብ ኣቢሉ እውን ከምዚ ኢልዎም እዩ፦ ንስኻትኩምሲ፡ እቲ ኻብኡ እተቐበልኩምዎ ቕብኣት ኣባኻትኩም ይነብር ኣሎ እሞ፡ ሓደ እኳ ኺምህረኩም ኣየድልየኩምን እዩ፣ እቲ ኻብኡ ዝዀነ ቕብኣት ግና፡ ብዛዕባ ዅሉ ይምህረኩም ኣሎ፣ ሓቂ እውን እዩ እምበር፡ ሓሶት ኣይኰነን።
ከምቲ ዝመሃረኩም ድማ፡ ምስኡ ብሓድነት ንበሩ።
እዞም ቅቡኣት እዚኦም ከም ካልኦት ክርስትያናት መንፈሳዊ ትምህርቲ ዜድልዮም እኳ እንተ ዀነ፡ ንቕብኣቶም ዜረጋግጸሎም ግና ኣየድልዮምን እዩ።
እቲ ኻብ ኵሉ ዚብርትዕ ሓይሊ፡ ምትእምማን ከም ዚሓድሮም ገይርዎም እዩ።
ዳዊት ነዘን ቃላት እዚአን ዝጸሓፈን፡ ኣብቲ ኣቤሴሎም ንዝፋኑ ኺምንዝዖ ዝፈተነሉ እሞ ሓሚሙ ብምንባሩ ነቲ ዅነታት ንምቍጽጻሩ ኣጸጊምዎ ኣብ ዝነበረ እዋን ኪኸውን ይኽእል እዩ።
ኣብቲ ግዜ እቲ፡ ዳዊት ይቕረታ ኣምላኽ ረኺቡ እኳ እንተ ነበረ፡ ነቲ ምስ ባትሴባ ዝፈጸሞ ሓጢኣትን ሳዕቤናቱን ግና ኣይረስዖን።
ይኹን እምበር፡ ኣምላኽ ኣብ ዓራት ሕማሙ ኸም ዚድግፎ ርግጸኛ እዩ ነይሩ።
ዳዊት፡ ኣምላኽ ብተኣምራዊ መገዲ ኼሕውዮ ኣይኰነን ጸልዩ።
ካብቲ ኣብ ከባቢኡ ዘሎ ሓሳባት ከም እንርእዮ፡ የሆዋ ኸምቲ ንድኻ ንዚሓሊ ሰብ ዚገብረሉ፡ ዳዊት እውን ከምኡ ኺገብረሉ እዩ ደልዩ።
እዚ ድማ ኣብ ዓራት ሕማሙ ምድጋፍ ዜጠቓልል እዩ ነይሩ።
ንዳዊት ሓጢኣቱ ይቕረ ተባሂሉሉ ስለ ዝነበረ፡ ኣምላኽ ምእንቲ ኼጸናንዖን ምእንቲ ኺድግፎን ኪልምን ይኽእል ነይሩ እዩ፣ ብዘይካዚ እውን ሰብነቱ በቲ ዘለዎ ዓቕሚ ተጠቒሙ ምእንቲ ኺሓዊ ልማኖ ኬቕርብ ይኽእል ነይሩ እዩ።
ንሕና እውን ከምኡ ኽንገብር ንኽእል ኢና።
የሆዋ ንዅሉ እቲ ንዕኡ ንምግልጋል እንገብሮ ጻዕሪ ኸም ዘይርስዖ ርግጸኛታት ክንከውን ንኽእል ኢና።
ክንሻቐል ከለና ወይ ርእሰ ምትእምማን ኪጐድለና ኸሎ ይርድኣልና እዩ።
ቍጠባዊ ዅነታት ምስ ዚኸብደና ወይ ከኣ ጥዕናና ወይ ስምዒታትና ነቲ እነቕርቦ ቕዱስ ኣገልግሎት ምስ ዚድርቶ ይድንግጸልና እዩ።
የሆዋ ነቲ ኣገልገልቱ እሙናት ንምዃን ዚገብርዎ ጻዕሪ ኣኽቢሩ ኸም ዚርእዮ ርግጸኛታት ክንከውን ንኽእል ኢና።
እቲ ሰማዕ ጸሎት ዝዀነ ኣምላኽና፡ ንሻቕሎትና ኸም ዜቕልበሉ ብምትእምማን ናብኡ ኽንቀርብ ከም እንኽእል እውን ኣይትረስዕ።
እቲ ኣቦ ርሕራሐን ኣምላኽ ኵሉ ምጽንናዕን ብስምዒታውን ብመንፈሳውን መዳይ ዜድልየና ደገፍ ከም ዚገብረልና፡ ኣመንቲ ብዝዀኑ ብጾትና ኣቢሉ እውን ኪሕግዘና ኸም ዚኽእል ክንተኣማመን ንኽእል ኢና።
ንኻልኦት ምስ እንርሕርሓሎም፡ ልቢ የሆዋ ባህ ይብሎ እዩ።
ስለቲ ዘርኣናዮ ለውሃት ዓስብና ኸም ዚህበና ድማ ቃል ኣትዩ ኣሎ።
የሱስ ኣብ ምድሪ ኣብ ዝነበረሉ እዋን፡ በቲ ናይ ምምራጽ ናጽነቱ ተጠቒሙ ኻብቲ ቐንዲ ተጻራሪ ንዝቐረበሉ ፈተናታት ነጺግዎ እዩ።
የሱስ ኣብታ ድሮ ሞቱ ኣብ ዝነበረት ለይቲ ኺጽሊ ኸሎ፡ ፍቓድ ኣምላኽ ኪገብር ከም ዝቘረጸ ዳግም ኣረጋጊጹ እዩ።
ሽዑ፡ ኣቦ፡ እንተ ፈቲኻስ፡ ነዛ ጽዋእ እዚኣ ኻባይ ኣልግሳ።
ግናኸ፡ ከም ፍቓድካ እምበር፡ ከም ፍቓደይ ኣይኹን በለ።
ንሕና እምበኣር ንየሱስ ንምሰሎ፡ ናይ ምምራጽ ናጽነትና እውን ንየሆዋ ንምኽባርን ፍቓዱ ንምግባርን ነውዕሎ! እዚ ግና ብሓቂ ዚከኣል ድዩ፧
እወ፡ ንሕና እውን ብመልክዕን ብምስልን ኣምላኽ ስለ እተገበርና፡ ንየሱስ ክንመስሎ ንኽእል ኢና።
ኰይኑ ግና፡ ናጽነትና ደረት ኣለዎ።
ከምቲ ንየሆዋ ዘለዎ ዓይነት ምሉእ ናጽነት የብልናን።
ናጽነትና ደረት ከም ዘለዎን ነቲ የሆዋ ዝገበረልና ደረት ክንሕልዎ ኸም ዚግብኣናን ቃል ኣምላኽ ይገልጸልና እዩ።
ኣብ ርእሲ እዚ፡ ኣንስቲ ንሰብኡተን ኪግዝኣኦም ኣለወን፣ ውሉዳት ድማ ንወለዶም ኪእዘዝዎም ኣለዎም።
ሓደ ኻብቲ ነቲ በጃ ዘሎና ሞሳ እነርእየሉ ኣገዳሲ መገዲ፡ በቲ በጃ ኣሚንና ርእስና ንየሆዋ ብምውፋይን ብምጥማቕን እዩ።
ጥምቀትና ድማ፡ ናይ የሆዋ ኸም ዝዀንና እዩ ዜርኢ።
ኣምላኽ ንዅሉ ነገራት ብፍቕሪ ተደሪኹ ስለ ዚገብሮ፡ ፍቕሪ ዓብላሊት ባህርይ ኣምለኽቱ ኽትከውን እዩ ዚደሊ።
ንብጾትና ብምፍቃር፡ ውሉዳት እቲ ኣብ ሰማያት ዘሎ ኣቦና ኽንከውን ከም እንደሊ ነርኢ ኢና።
እቲ ንብጾትና ኸነፍቅር እተዋህበና ትእዛዝ፡ ደድሕሪ እቲ ንየሆዋ ኸነፍቅር እተዋህበና ትእዛዝ እዩ ተጠቒሱ ዘሎ።
ንብጾትና ኸም እነፍቅር ከነርእየሉ እንኽእል መገዲ ድማ፡ ነቲ ብስራት መንግስቲ ኣምላኽ ክንሰብኽ እተዋህበና መዝነት ብምፍጻም እዩ።
ንኻልኦት ሰባት ምስ እነፍቅሮም፡ ክብሪ ኣምላኽ ኢና እነንጸባርቕ።
ነቲ ንኻልኦት፡ ብፍላይ ከኣ ንኣሕዋትና ኸነፍቅር እተዋህበና ትእዛዝ ምስ እንስዕብ ድማ፡ ፍቕሪ ኣምላኽ ኣባና ፍጽምቲ ትኸውን።
ቅቡኣት ክርስትያናት ነቲ መንፈስ ኣምላኽ ብብሕቲ ዚምስክረሎም ምስክርነት ቅድሚ ምቕባሎም፡ ምድራዊ ተስፋ ነይርዎም እዩ።
የሆዋ ነዛ ምድሪ እዚኣ ኼጽርያ ሃረር ይብሉ፡ ክፍሊ እቲ ብሩኽ መጻኢ ኪዀኑ እውን ይደልዩ ነይሮም እዮም።
ምናልባት ብሞት ንእተፈልዮም ሰቦም ካብ መቓብር ኪቕበሉ ብኣእምሮኦም ይስእልዎ ነይሮም ይዀኑ።
ባዕላቶም ኣብ ዝሃነጽዎ ኣባይቲ ኺነብሩን ፍረ ዝተኸልዎ ኣእዋም ኪበልዑን ከኣ ይህንጠዩ ነይሮም እዮም።
ኣተሓሳስባኦም እተለወጠ ደኣ ስለምንታይ እዩ፧
በቲ ተስፋኦም ዘይዓገቡ ብምዃኖም ኣይኰነን።
ብሰንኪ ስምዒታዊ ውጥረት ወይ ነውጺ እውን ኣይኰነን ኣተሓሳስባኦም ለዊጦም።
ኣብ ምድሪ ንዘለኣለም ምንባር ዜድክም ወይ ዜሰልኪ ኸም ዝዀነ ገይሮም ብምርኣይ፡ በዛ ምድሪ እዚኣ ተስፋ ዝቘረጹ ኣይኰኑን፣ ኣብ ሰማይ ሓድሽ ነገር ኪርእዩ ስለ ዝደለዩ እውን ኣይኰኑን።
ኣብ ክንዳኡስ፡ እቲ ዝጸውዖም ወይ ዝዓደሞም መንፈስ ኣምላኽ፡ ንኣተሓሳስባኦምን ንተስፋኦምን ስለ ዝለወጦ እዩ።
የሆዋ ልዑልን ፈጣሪ ዅሉን ደረት ዘይብሉ ጥበብን ሓይልን ዘለዎ እዩ።
እዮብ ነዚ ተረዲእዎ እዩ።
የሆዋ ንእዮብ ብዛዕባ ግብርታት ፍጥረቱ ምስ ሓተቶ፡ እዮብ፡ ኵሉ ኸም እትኽእል፡ ካብቲ ኽትገብሮ ዝሓሰብካዮ ድማ ዘይከኣለካ ኸም ዘየልቦ ፈሊጠ ኢሉ መሊሱሉ እዩ።
የሆዋ ዝደለዮ ዘበለ ብዘይ ሓገዝ ኪገብር ዚኽእል እኳ እንተ ዀነ፡ ካብ መጀመርታ ኣትሒዙ ንኻልኦት ኣብ ዕላማኡ ምስኡ ኺዓይዩ ዓዲምዎም እዩ።
እቲ ኣምላኽ ዝፈጠሮ መጀመርታ ፍጥረቱ፡ መንፈሳዊ ውሉዱ እዩ።
የሆዋ ንወዱ፡ ኣብ ኵሉ ኻልእ ዕዮታት ፍጥረት ምስኡ ኺሳተፍ ፈቒዱሉ እዩ።
በዚ ኸምዚ፡ የሆዋ ንወዱ ኣብ ዕዮ ፍጥረት ከም ዚሳተፍ ብምግባርን ብዛዕባ እቲ ወዱ ዝነበሮ ኣገዳሲ ግደ ንኻልኦት ብምንጋርን ኣኽቢርዎ እዩ።
የሱስ ብዛዕባ መንግስቲ ኣምላኽ ምዝራብ ባህ ይብሎ ነይሩ እዩ።
ብዛዕባ መንግስቲ ኣምላኽ ካብ ካልእ ጕዳይ ንላዕሊ ብዙሕ ከም እተዛረበ፡ ኣብ ኣገልግሎቱ ኸኣ ልዕሊ 100 ግዜ ኸም ዝጠቐሳ መጽሓፍ ቅዱስ ይገልጽ እዩ።
እወ፡ ብዛዕባ መንግስቲ ኣምላኽ ብዙሕ ይግደስ ነይሩ እዩ።
ድሕሪ ምትንሳኡ፡ ምስቶም ኣወጅቲ መንግስቲ ኣምላኽ ኪዀኑ ተስፋ ዝገበረሎም 500 ሰባት ተራኸበ።
መልእኽቲ መንግስቲ ኣምላኽ ንዅሎም ኣህዛብ ኪሰብኩ ዝኣዘዞም ኣብቲ ግዜ እቲ ኪኸውን ይኽእል እዩ፣ እዚ ኸኣ፡ ኣብቲ እዋን እቲ ኸቢድ ዕዮ እዩ ነይሩ! እዚ ዕዮ እዚ፡ ክሳዕ መደምደምታ እቲ ስርዓት ከም ዚዕየ የሱስ ተነብዩ ነይሩ እዩ፣ እዚ ድማ ይፍጸም እዩ ዘሎ።
ንስኻ እውን ኣብ ምፍጻም እዚ ትእዛዝን ትንቢትን እዚ እጃምካ ተበርክት ትህሉ ትኸውን።
ኣምላኽና ድማ፡ ነዚ ዕዮ እዚ ምእንቲ ኽንፍጽሞ፡ ብሰናይ ዘበለ ኣዕጢቑና እዩ።
ኦ የሆዋ፡ መገዲ ሰብ ናቱ ኸም ዘይኰነት ኣጸቢቐ እፈልጥ እየ።
ዚመላለስ ሰብ እውን ስጕምቱ ኬቕንዕ ናቱ ኣይኰነን ዚብል ቃላት መጽሓፍ ቅዱስ ክሳዕ ክንደይ ሓቂ ምዃኑ ታሪኽ ኣረጋጊጹ እዩ።
እወ፡ የሆዋ ንደቂ ሰብ ካብኡ ተፈልዮም ንርእሶም ኬመሓድሩ ዚኽእሉሉ ኽእለት ወይ መሰል ሂቡ ኣይኰነን ፈጢርዎም።
ኣምላኽ ንግዜኡ እከይ ኪህሉ ምፍቃዱ፡ ኣገዛዝኣ ደቂ ሰብ ከንቱ ኸም ዝዀነ ንምርኣይ ጥራይ ዘይኰነስ፡ ካልእ ሰፊሕ ዕላማ እውን ኣለዎ።
ከምኡ ምግባሩ፡ ኣገዛዝኣ ኣምላኽ ጥራይ ኪዕወት ከም ዚኽእል ዜረጋግጽ ነባሪ ምስክር ኣቕሪቡ እዩ።
የሆዋ ንእከይን ንገበርቲ እከይን ምስ ኣጥፍአ፡ ነቲ ፍቕራዊ ኣገዛዝኣ ኣምላኽ ዚብድህ እንተ ተላዒሉ፡ ኣምላኽ ኪዕገሶ ኣይከድልዮን እዩ።
ከመይሲ፡ ነቶም ዓለወኛታት ቀልጢፉ ንምጥፋእ፡ ነቲ ኣብ ታሪኽ ደቂ ሰብ ዘጋጠመ ነገራት ከም ብቑዕ ምኽንያት ገይሩ ኺጥቀመሉ ይኽእል እዩ፣ እከይ ከም ብሓድሽ ኪህሉ ድማ ኣይኪፈቅድን እዩ።
ጳውሎስ፡ ኣብቲ ዚሓይሽ ኣተኲሩ ነበረ፣ ካብን ናብን ሶርያን ንእሽቶ እስያን መቄዶንያን ይሁዳን እናተጓዕዘ ኸኣ ኣብ ኣገልግሎት ኣምላኽ ኣበርቲዑ ይዓዪ ነበረ።
ነቲ ብድሕረይ ዘሎ እናረሳዕኩ፡ ናብቲ ብቕድመይ ዘሎ ድማ እናተመጣጠርኩ፡ ናብቲ ሸቶ ኣቢለ እግስግስ ኣለኹ ኢሉ ጸሓፈ።
በቲ ንጽል ብምዃኑ ዝረኸቦ ናጽነት ተጠቒሙ ኸኣ፡ ከየስገለ ንጐይታ ኣገልጊሉ እዩ።
ገሊኦም ኣገልገልቲ ኣምላኽ፡ ከም ጳውሎስ፡ ብዙሕ ሓላፍነታት ስድራ ቤት ከይሃለዎም ገዛእ ርእሶም ንኣገልግሎት መንግስቲ ኣምላኽ ምእንቲ ኺውፍዩ፡ ከይተመርዓዉ ኺጸንሑ መሪጾም እዮም።
መብዛሕትኡ እዋን፡ እተመርዓዉ ኣገልገልቲ ኣምላኽ፡ ብዙሕ ሓላፍነታት ስድራ ቤት ኣለዎም።
ይኹን እምበር፡ እተመርዓና ንኹን ዘይተመርዓና ብዘየገድስ፡ ኵላትና ንዅሉ ኽብደት ክንቅንጥጦን ንየሆዋ ብዙሕ ከየስገልና ኸነገልግሎን ንኽእል ኢና።
እዚ ኸኣ፡ ግዜ ዜጥፍእ ልማዳት ምንካይን ኣብ ኣገልግሎት ኣምላኽ እነሕልፎ ግዜ ንምውሳኽ ሸቶ ምውጻእን ዚሓትት ኪኸውን ይኽእል እዩ።
ንኣምላኽ ፍቕሪ ኸነርኢ እንኽእለሉ ገለ መገድታት እንታይ እዩ፧
ኣብ ከባቢናን ኣብ መላእ ዓለምን ንዚግበር ዕዮ መንግስቲ ኣምላኽ ብስጋዊ ጥሪትና ኽንድግፍ ንኽእል ኢና።
እዚ፡ በቲ ዘሎና መጠን ንየሆዋ ኸም እነፍቅሮ ኸነርእየሉ እንኽእል ብሉጽ መገዲ እዩ።
ንየሆዋ ኸም እነፍቅሮ ኸነርኢ እንኽእለሉ ኻልእ መገድታት እውን ኣሎ።
ነቲ የሱስ ንሰዓብቱ፡ ብዛዕባ ምግብን ክዳንን ከይጭነቑ፣ እኳ ደኣስ፡ ቅድም መንግስቲ ኣምላኽ ብቐጻሊ ኺደልዩ ኸም ዘለዎም ዝሃቦም መዘኻኽሪ እሞ ዘክሮ።
ኣቦ ብሓቂ ዜድልዮም ነገር ከም ዚፈልጥ ገሊጹ እዩ።
ፍቕርን እምንቶን ኢድ ንኢድ ተተሓሒዘን ዚኸዳ ባህርያት ስለ ዝዀና፡ መጠን እቲ ኣብዚ ተስፋ እዚ ዘሎና እምንቶ ዕምቈት እቲ ንየሆዋ ዘሎና ፍቕሪ ዜርኢ እዩ።
ከመይሲ፡ ንዘይንተኣማመኖ ሰብ ብሓቂ ኸነፍቅሮ ኣይኽእልን ኢና።
የሱስ፡ መጽሓፍ ቅዱስ ቃል ኣምላኽ ምዃኑ ይኣምን ነይሩ እዩ፣ መጽሓፍ ቅዱስ ድማ ንህይወትና ብሉጽ መምርሒ ይህብ እዩ።
ንሕና እውን ኣብነት የሱስ ብምስዓብ፡ ንመጽሓፍ ቅዱስ መዓልቲ መዓልቲ ኸነንብቦን ከነጽንዖን ብዛዕባ እቲ እተመሃርናዮ ኸነስተንትንን ኣሎና።
ኣብ ርእሲ እቲ ሓፈሻዊ መጽናዕቲ መጽሓፍ ቅዱስ፡ ሕቶታት ኪህልወካ ኣብ ዚኽእል ጕዳያት እውን ኣዕሚቝካ ዅዓት።
ንኣብነት፡ ኣብ መወዳእታ እዚ ስርዓት እዚ ንነብር ከም ዘለና ብዝያዳ ምእንቲ ኽትተኣማመን፡ ኣብ ዳሕሮት መዓልትታት ንነብር ከም ዘለና ዚሕብር ቅዱስ ጽሑፋዊ መርትዖ ብዝርዝር ከተጽንዕ ትኽእል ኢኻ።
ኣብ ናይ መጻኢ ተስፋታት መጽሓፍ ቅዱስ ዘሎካ እምንቶ ምእንቲ ኺድልድል፡ ነቲ ድሮ እተፈጸመ ሓያሎ ትንቢታት ክትምርምሮ ትኽእል ኢኻ።
መጽሓፍ ቅዱስ ከመይ ገይሩ ህይወት ሰባት ከም ዜመሓይሽ ዜርኢ ኣብነታት ብምንባብ ከኣ፡ ግብራዊ ጥቕሚ ኸም ዘለዎ እምንቶ ኸተሕድር ትኽእል ኢኻ።
ንስኻ እውን ብዛዕባ እቲ የሆዋ ዘተስፈወና ዜደንቕ ተስፋታት ብምስትንታን፡ ንየሱስ ክትመስሎ ትኽእል ኢኻ።
እቲ ኣምላኽ ዘተስፈዎ ተስፋታት ንደቂ ሰብ ብሓፈሻ ጥራይ ዘይኰነስ፡ ንዓኻ ብውልቂ እውን ከም ዚምልከተካ ጌርካ ርኣዮ።
ብዙሓት ሰባት ንምዝንጋዕ ኢሎም ዚርእይዎ ወይ ዚገብርዎ ነገራት፡ እቲ መጽሓፍ ቅዱስ ከም ዓመጻ፡ ርኽሰት፡ መናፍስትነት፡ ወይ እከይ ገይሩ ዚቘጽሮ ተግባራት እዩ።
ንኣብነት፡ ኣብ ኢንተርነትን መደባት ተለቪዥንን ፊልምታትን መጻሕፍትን መጽሔታትን፡ ንዓመጻን ንርኽሰትን ዚንእድ ነገራት እዩ ዚቐርብ።
ቅድሚ ሕጂ ተቐባልነት ከም ዘይብሉ ጌርካ ዚርአ ዝነበረ ነገራት፡ ሎሚ ኣብ ገሊኡ ቦታታት ሕጋዊ ይኸውን ኣሎ።
ኰይኑ ግና፡ እቲ ተግባራት ሕጋዊ ምዃኑ፡ ኣብ ቅድሚ ኣምላኽ ተቐባልነት ኣለዎ ማለት ኣይኰነን።
ኣብ ቀዳማይ ዘመን ዝነበሩ ሰዓብቲ የሱስ፡ ካብ ርኹስ መዘናግዒ ይርሕቁ ነበሩ።
በዚ ምኽንያት እዝን ብምኽንያት እቲ ንኣምላኽ ዜኽብር ጠባዮምን፡ ካልኦት ሰባት የካፍእዎምን መስጐጕቲ የውርዱሎምን ነበሩ።
ሃዋርያ ጴጥሮስ፡ ናብቲ ዕያግ ዝርጋን ምሳታቶም ስለ ዘይጐየኹም ይግረሙ፡ ንዓኻትኩም ንክርስትያናት ከኣ ይጸርፉኹም ኣለዉ ኢሉ ጸሓፈ።
ገሊኦም ሰባት እንገብሮ ምርጫታት ዘየገድስ ኰይኑ ይስምዖም እዩ።
ንየሆዋ ባህ ዜብሎ ጥበባዊ ውሳነታት ንምግባር ግና፡ ነቲ ኣብ ጽሑፍ ኣብ ዝሰፈረ ቓል የሆዋ ዚርከብ ሕግታትን ስርዓታትን ኣብ ግምት ኣእቲና ምስኡ ተሰማሚዕና ኽንመላለስ ኣሎና።
ንኣብነት፡ ስምረት ኣምላኽ ንምርካብ፡ ምስቲ ብዛዕባ ደም ዚምልከት ሕጉ ተሰማሚዕና ኽንመላለስ ኣሎና።
ጸሎት ከኣ ምስ ቅዱስ ጽሑፋዊ ስርዓታትን ሕግታትን ዚሳነ ውሳነታት ክንገብር ይሕግዘና እዩ።
ከቢድ ብሕታዊ ውሳነታት ኣብ መንፈሳዊ ጥዕናናን ድሕንነትናን ሓያል ጽልዋ ኺህልዎ ይኽእል እዩ።
ኵሉ እቲ እንገብሮ ምርጫ፡ ነቲ ምስ የሆዋ ዘሎና ርክብ እንተ ንጽቡቕ እንተ ንሕማቕ ይጸልዎ እዩ።
ጽቡቕ ውሳነ ነቲ ምስ ኣምላኽ ዘሎና ርክብ የድልድሎ፡ ሕማቕ ውሳነ ግና የበላሽዎ እዩ።
ብዘይካዚ፡ ሕማቕ ውሳነ ንኻልኦት ብምርባሽ ወይ ብምዕንቃፍ፡ ወይ ከኣ ንሓድነት እታ ጉባኤ ብምዝራግ፡ ብመንፈሳዊ መዳይ ኬቝስል ይኽእል እዩ።
እምበኣር፡ ብሕታዊ ውሳነታትና ኣገዳስነት ኣለዎ።
ኣብ ኣገልግሎትና፡ ገሊኦም ብጽቡቕ ይቕበሉና፡ ገሊኦም ከኣ ይጻረሩና እዮም።
ይኹን እምበር፡ ሰባት ዚህብዎ ምላሽ ብዘየገድስ፡ ቃል ኣምላኽ ብዛዕባ እቲ ህዝቢ ኣምላኽ ኪህልዎም ዘለዎ ስርዓት ይገልጽ እዩ።
ብዛዕባ ተስፋና ኽንሕተት ከለና፡ በታ ንብጻይና ዘላትና ፍቕሪ ተደሪኽና፡ ብልእመትን ብብዙሕ ኣኽብሮትን ኢና ምላሽ እንህብ።
ሓደ ቝጡዕ ብዓል ቤት ዜዋርደናን ንመልእኽትና ዚነጽጎን እንተ ዀነ እውን፡ ንብጻይና ፍቕሪ ነርኢ ኢና።
ንየሱስ ድማ ንመስሎ ኢና፣ ንሱ፡ ምስ ተጸርፈ፡ መሊሱ ኣይጸረፈን።
መከራ ኺጸግብ ከሎ ድማ፡ ነቲ ብጽድቂ ዚፈርድ ደኣ ነገሩ ኣሕሊፉ ሃበ እምበር፡ ኣየፈራርሀን።
ምስ ኣመንቲ ዝዀኑ ብጾትና ይኹን ምስ ካልኦት ኣብ ዘሎና ርክብ፡ ትሕትና ነርኢ፡ ነቲ፡ ክፉእ ኣብ ክንዲ ኽፉእ፡ ወይስ ጸርፊ ኣብ ክንዲ ጸርፊ ኣይትምለሱ።
ኣብ ክንዳኡስ፡ ባርኹ ዚብል ምኽሪ ድማ ኣብ ግብሪ ነውዕሎ ኢና።
ገሊኦም ንግሆ ተንሲኦም የንብቡን የስተንትኑን ይጽልዩን እዮም።
ገሊኦም ከኣ፡ ኣብ ናይ ምሳሕ ዕረፍቶም ከምኡ ይገብሩ እዮም።
ኣጋ ምሸት ወይ ቅድሚ ምድቃስካ እውን ከምኡ ኽትገብር ትኽእል ኢኻ።
ገሊኦም ድማ ንግሆን ቅድሚ ምድቃሶምን መጽሓፍ ቅዱስ ምንባብ ባህ ይብሎም እዩ።
በዚ ኸምዚ ኸኣ፡ መዓልትን ለይትን ወይ ኣዘውቲሮም የንብብዎ እዮም።
ስለዚ፡ በብመዓልቱ ብዛዕባ ቓል ኣምላኽ ምእንቲ ኸነስተንትን፡ ካብቲ ብዙሕ ኣገዳሲ ዘይኰነ ነገራት ግዜ ኽንዕድግ ኣገዳሲ እዩ።
ቃል ኣምላኽ፡ ኵሎም እቶም ብዛዕባኡ ዜስተንትኑን ነቲ እተማህርዎ ኣብ ግብሪ ኼውዕልዎ ዚጽዕሩን ከም ዚባረኹ ተስፋ ይህብ እዩ።
የሱስ፡ እቶም ቃል ኣምላኽ ዚሰምዑን ዚሕልዉን ሕጉሳት እዮም ኢሉ እዩ።
ልዕሊ ዅሉ ድማ፡ ብዛዕባ መንፈሳዊ ነገራት በብመዓልቱ ምስትንታን ንፈጣሪ እቲ ዜደንቕ ኣእምሮና ኽብሪ የምጽኣሉ እዩ፣ ንሱ ኸኣ፡ ሕጂ ሓጐስ፡ ኣብታ ጽድቂ ዝሰፈና ሓዳስ ዓለም ድማ ናይ ዘለኣለም ህይወት ኪህበና እዩ።
ሎሚ፡ የሆዋ ኣብ ህይወት ሰባት ብንጡፍ ይዓዪ ኸም ዘሎ ዜርኢ እኹል መርትዖ ኣሎና።
ውልቀ ሰባት መንፈሳዊ ሓገዝ ንምርካብ ድሕሪ ምጽላዮም፡ ሓገዝ ከም ዝረኸቡ ዚሕብር ተመክሮታት ብዙሕ ሳዕ ንሰምዕ ኢና።
ኣላን ኣብ ሓንቲ ኣብ ፊሊፒንስ እትርከብ ንእሽቶ ደሴት ኣብ በቤት እናኸደ ኺሰብኽ ከሎ፡ ሓንቲ ሰበይቲ ምስ ረኸበቶ ኽትበኪ ጀመረት።
ብዛዕባ እዚ ኸኣ ንሱ ኸምዚ በለ፦ በታ ንግሆ እቲኣ፡ መሰኻኽሩ ምእንቲ ኺረኽብዋ ናብ የሆዋ ጸልያ ነይራ እያ።
ኣምላኽ ንጸሎታ ብቕልጡፍ ምላሽ ስለ ዝሃባ፡ ውሽጣ ኸም እተተንከየ ርኡይ እዩ ነይሩ።
ኣብ ውሽጢ ዓመት ድማ፡ ርእሳ ንየሆዋ ወፍያ እያ።
ብዙሓት ኣገልገልቲ ኣምላኽ ካብ ከም ትምባኾ፡ ሓሽሽ፡ ወይ ስእለ ጽዩፍ ዝኣመሰለ ወልፍታት ሓራ ኺወጹ ኸለዉ፡ ኣምላኽ ከም ዝሓገዞም መርትዖ ርእዮም እዮም።
ገሊኣቶም ነቲ ወልፊ ብርእሶም ደው ኬብሉ ብተደጋጋሚ እኳ እንተ ፈተኑ፡ ኣይሰለጦምን።
ካብ የሆዋ ሓገዝ ምስ ለመኑ ግና፡ ካብ ንቡር ዝሓለፈ ሓይሊ ስለ ዝሃቦም፡ ንድኽመቶም ኬሰንፍዎ ኽኢሎም እዮም።
ኣገልገልቲ የሆዋ ዘለዎም ናይ ሓቂ ፍቕርን ሓድነትን፡ ናይ ሓቂ ሃይማኖት ከም ዘላቶም ዜረጋግጽ እዩ፣ ከመይሲ፡ የሱስ፡ ንሓድሕድኩም ፍቕሪ እንተ ኣልያትኩም፡ በዚ ደቀ መዛሙርተይ ምዃንኩም ኵሉ ኺፈልጥ እዩ ኢሉ እዩ።
ሃዋርያ ዮሃንስ እውን፡ ውሉዳት ኣምላኽን ውሉዳት ድያብሎስን በዚ እዮም ዚፍለጡ፦ ብጽድቂ ዘይመላለስ ካብ ኣምላኽ ኣይኰነን፣ ንሓዉ ዘየፍቅር እውን ከምኡ እዩ።
ንሓድሕድና ኽንፋቐር፡ እዚኣ እታ ኻብ መጀመርታ ዝሰማዕኩምዋ መልእኽቲ እያ ኢሉ ጽሒፉ እዩ።
እታ ናይ የሆዋ መሰኻኽር ዘላቶም ፍሉይ ሓድነት እተምጽእ ፍቕሪ፡ ናይ ሓቂ ሰዓብቲ ክርስቶስ ከም ዝዀኑ ተርኢ እያ፣ ኣምላኽ ድማ፡ ንዓታቶም እቲ ብስራት መንግስቲ ኣምላኽ ኣብ ኵላ ዓለም ምእንቲ ኺስበኽ ዕላማኡ ንምፍጻም ይጥቀመሎም ኣሎ።
ሃዋርያ ጴጥሮስ ንየሱስ፡ ንርእሱ ኺሓልየላ ኺገንሖ ኸሎ፡ ብጽቡቕ ሓሳብ ተደሪኹ እዩ ኸምኡ ኢሉ።
የሱስ ግና እቲ ጴጥሮስ እተዛረቦ ዘረባ፡ ግጉይ ኣተሓሳስባ ዜንጸባርቕ ምዃኑ ይፈልጥ ነይሩ እዩ።
ንዕኡን ንኻልኦት ደቀ መዛሙርትን ንምሕጋዝ ከኣ፡ ንርእስኻ ናይ ምንሕሳይ መንፈስ ዘለዎ ሳዕቤናት ገሊጹ፡ ጥቕሚ ርእስኻ ናይ ምስዋእ መንፈስ ዘለዎ በረኸት ድማ ሓቢሩ እዩ።
ጴጥሮስ ከኣ ካብዚ ተማሂሩ እዩ።
መንእሰይ ውሉድካ ኣበይ ሓገዝ ከም ዜድልዮ ምእንቲ ኽትርዳእ፡ የሆዋ ልቦና ኺህበካ ጸሊ።
ንኣብነት፡ እምነት ውሉድካ ሰንከልከል ትብል ከም ዘላ እንታይ ኪሕብረካ ይኽእል፧
ምናልባት ሓጐሱ ይጠፍእ፡ ንኣመንቲ ዝዀኑ ብጾት ይነቕፎም፡ ወይ ምስጢራዊ ዀይኑ ይህሉ ይኸውን።
እዚ ምልክት ከቢድ ሓጢኣት ከም ዝዀነ፡ ማለት ክልተ ዓይነት ህይወት ይመርሕ ከም ዘሎ ጌርካ ተቐላጢፍካ ኣይትደምድም።
በቲ ሓደ ሸነኽ ከኣ፡ ነዚ ምልክታት እዚ ዕሽሽ ኣይትበሎ፡ ወይ ውሉድካ ንበይኑ ዚፍለ ምዃኑ ምስ ዕድሚኡ እተተሓሓዘ ኸም ዝዀነ ጌርካ ሸለል ኣይትበሎ።
ባህልታትን ሃይማኖታዊ እምነታትን ብዙሕ ስለ ዚፈላለ፡ ንምዝራብ ግቡእ ግዜ ብዛዕባ ምምራጽ ኣስተውዓልቲ ኽንከውን ኣሎና።
ከነስተውዕለሉ ዜድልየና ብዙሕ ኣጋጣሚታት እውን ይህሉ ይኸውን።
ንኣብነት፡ ሓደ ሰብ ጽቡቕ ሓሲቡ ብእተዛረቦ ቓላት እኳ፡ ቅር የብለና ይኸውን።
እቲ ጕዳይ ኪዝረበሉ ዘለዎ እንተ ዀይኑ ወይ እንተ ዘይኰይኑ፡ ግዜ ወሲድና ምሕሳብና ልብምናና እዩ ዜርኢ።
ክንዛረብ እንተ ኣልዩና፡ ተበሳጪና ኸለና ሕማቕ ክንዛረብ ስለ እንኽእል፡ ኣብቲ ግዜ እቲ ነቲ ቕር ዘበለና ሰብ ዘይምዝራቡ ይሓይሽ።
ብተመሳሳሊ፡ ንዘይኣመንቲ ቤተ ሰብና ብዛዕባ ሓቂ ኽንዛረቦም ከለና፡ መዓስ ክንዛረቦም ከም ዚግባእ ከነስተውዕል ኣሎና።
ንየሆዋ ኺፈልጥዎ ንደልዮም ኢና፣ ግናኸ፡ ዕጉሳትን ኣስተውዓልትን ክንከውን ኣሎና።
ብግቡእ ግዜ ግቡእ ቃላት ምዝራብ፡ ልቦም ኪኸፍቱ ኺሕግዞም ይኽእል እዩ።
ምስቶም እነፍቅሮም ክንዓዪ ኸለና፡ ምሳታቶም ንቀራረብ፡ ንባህርያቶም ከኣ ንፈልጦ ኢና።
እንታይ ኪገብሩ ኸም ዚደልዩ ጥራይ ዘይኰነስ፡ ከመይ ገይሮም ከም ዚገብርዎ እውን ንፈልጥ ኢና።
የሱስ ምስ የሆዋ ምናልባት ንቢልዮናት ዓመታት እዩ ዓይዩ፣ ኣብ መንጎ ሓድሕዶም ከኣ ድልድልትን ዘይትብተኽን ፍቕሪ እያ ማዕቢላ።
ዜደንቕ ሓድነት እዩ ነይርዎም፣ ወትሩ እውን ብስኒት እዮም ዚዓይዩ ነይሮም።
ሓደ እዋን፡ የሱስ ንየሆዋ፡ ንደቀ መዛሙርቱ ኺሕልዎም ብጸሎት ለሚንዎ እዩ።
ስለምንታይ፧
ምኽንያቱ ኺገልጽ ከሎ፡ ከምቲ ንሕና ሓደ ዝዀንና፡ ንሳቶም እውን ሓደ ምእንቲ ኪዀኑ እዩ ኢሉ።
ምስ ስርዓታት ኣምላኽ ተሰማሚዕና ኽንመላለስን ኣብ ዕዮ ስብከት ክንሳተፍን ከለና፡ ነቲ ባህ ዜብል ባህርያቱ ኽንርድኦ ንኽእል ኢና።
ንዕኡ ኽንኣምኖን መምርሒኡ ኽንስዕብን ዘሎና ስለምንታይ ምዃኑ ኸኣ ንምሃር።
ንኣምላኽ ምስ እንቐርቦ፡ ንሱ እውን ይቐርበና እዩ።
ምስ ኣሕዋትናን ኣሓትናን እውን ተመሳሳሊ ጸገማትን ሓጐስን ስለ ዜጋጥመና፡ ሕደ ሸቶታት ድማ ስለ ዘሎና፡ ምሳታቶም ንቀራረብ ኢና።
ኣብ ብምሉኡ ቕዱሳት ጽሑፋት፡ ብመንፈስ ቅዱስ እተደረኹ ሓያሎ ኣብነታት ሰብ እምነት ንረክብ ኢና፣ ኰይኑ ግና፡ ኣብ ሰማይ ናይ ምንባር ተስፋ ኣይነበሮምን።
ዮሃንስ መጥምቕ ሓደ ኻባታቶም እዩ።
የሱስ ንዮሃንስ ብዙሕ እኳ እንተ ነኣዶ፡ ኣብታ ሰማያዊት መንግስቲ ኸም ዘይኣቱ ግና ሓቢሩ እዩ።
ዳዊት እውን ብመንፈስ ቅዱስ ተደሪኹ እዩ።
ዓብዪ መንፈሳዊ ዕምቈት ዝነበሮ ሰብ እዩ ነይሩ፣ ብድራኸ መንፈስ ከኣ ገለ ኽፋል መጽሓፍ ቅዱስ ጽሒፉ እዩ።
ኰይኑ ግና፡ ብመዓልቲ ጰንጠቈስጠ፡ ጴጥሮስ ብዛዕባ ዳዊት፡ ናብ ሰማያት ኣይዓረገን ኢሉ እዩ።
መንፈስ ቅዱስ ኣብዞም ሰባት እዚኦም ኣበርቲዑ እኳ እንተ ዓየየ፡ ናብ ሰማያዊ ህይወት ከም እተሓርዩ ግና ብፍሉይ መገዲ ኣይመስከረሎምን።
እዚ ድማ ብገለ መገዲ ዘይብቑዓት ወይ ጐደሎ ነይሮም ማለት ኣይኰነን።
የግዳስ፡ የሆዋ ኣብታ ገነት እትኸውን ምድሪ ኺነብሩ ኸም ዜተንስኦም ዚሕብር ጥራይ እዩ።
ስለምንታይ፧
ጳውሎስ ንሰብነት ከም ኣብነት ብምጥቃም፡ ኣብ ትሕቲ እቲ ርእሲ እታ ጉባኤ ዝዀነ የሱስ ክርስቶስ ብሓድነት ክንሓብር ከም ዜድሊ ኣጕሊሑ ኣሎ።
እቲ ሰብነት ብደገፍ መላግቦ ኸም ዚዋደድ እውን ገሊጹ ኣሎ።
ንኣሽቱ ንኹን ዓበይቲ፡ ብርቱዓት ንኹን ድኹማት፡ ኰታስ ነፍሲ ወከፍና ኸመይ ጌርና ንሓድነትን መንፈሳውነትን ጉባኤና ኣበርክቶ ኽንገብር ንኽእል፧
ነቶም የሱስ ኣብ ጉባኤ መምርሒ ንምሃብ ዚጥቀመሎም ሽማግለታት ክንግዝኦምን ከነኽብሮምን ኣሎና።
እዚ ወትሩ ቐሊል ከይኸውን ይኽእል እዩ።
ግናኸ፡ ካብ ኣምላኽ ሓገዝ ክንሓትት ንኽእል ኢና።
እቲ ንጡፍ ሓይሉ ኸኣ ነቲ ኣብ ጉባኤ ዘሎ ስርዓት ብምሉእ ልብና ምእንቲ ኽንድግፎ ኺሕግዘና ይኽእል እዩ።
ስለዚ፡ ሓድሓደ ግዜ ንዚውሃበና መምርሒ ምስዓቡ እንተ ኸቢዱና፡ ብትሕትና ምትሕብባርና ንሓድነት እታ ጉባኤ ብኸመይ ኣበርክቶ ኸም ዚገብር ከነስተንትን ኣሎና።
ብዘይካዚ፡ ኣብ ከምዚ ምትሕብባርና፡ ንዅላትና ብፍቕሪ ኽንዓቢ ይሕግዘና እዩ።
የሆዋ ንነፍሲ ወከፍ ልመናና ብኡብኡ ምላሽ ዘይህበሉ ስለምንታይ እዩ፧
ነቲ ምስኡ ዘሎና ርክብ ምስ ናይ ወላድን ውሉድን ከም ዜመሳስሎ ኣይትረስዕ።
ሓደ ወላዲ ንውሉዱ፡ ንነፍሲ ወከፍ ዝሓተቶ ነገር ብኡብኡ ኣይህቦን እዩ።
ከመይሲ፡ ገሊኡ እቲ ውሉድ ዚሓትቶ ነገራት፡ ኣብቲ ህሞት እቲ ባህ ዝበሎ ጥራይ ኪኸውን ይኽእል እዩ።
እቲ ውሉድ ዚደልዮ ገሊኡ ነገራት ከኣ፡ ግቡእ ግዜኡ ምስ ኣኸለ ጥራይ ዚውሃቦ ኪኸውን ይኽእል እዩ።
ገሊኡ ድማ ነቲ ቘልዓ ዘይጠቕሞ ወይ ከኣ ንኻልኦት ዚጸሉ ኪኸውን ይኽእል እዩ።
ብዘይካዚ፡ እቲ ውሉድ፡ ዝሓተቶ ዘበለ ብኡብኡ ዚውሃቦ እንተ ዀይኑ፡ ወላድን ውሉድን ምዃኖም ተሪፉ፡ ጐይታን ባርያን ይዀኑ፣ እቲ ውሉድ ድማ እዩ ጐይታ ዚኸውን።
ብተመሳሳሊ፡ የሆዋ ንዓና ዚሕሸና ስለ ዚፈልጥ፡ ንጸሎትና ቕድሚ ምምላሱ እተወሰነ ግዜ ንኺሓልፍ ኪፈቅድ ይኽእል እዩ።
ንሱ ጥበበኛ ፈጣሪናን ፈቃር ጐይታናን ሰማያዊ ኣቦናን ስለ ዝዀነ፡ ከምኡ ናይ ምግባር መሰል ኣለዎ።
ዝሓተትናዮ ዘበለ ብኡብኡ ዜማልኣልና እንተ ዀይኑ ግና፡ እቲ ምስኡ ዘሎና ርክብ፡ ግቡእ መልክዕ ኣይህልዎን እዩ።
ገሊኦም ኣብ መንጎ ወፈያን ጥምቀትን ዘሎ ፍልልይ የደናግሮም እዩ።
ንኣብነት፡ ገሊኦም መንእሰያት ርእሶም ንየሆዋ ኸም ዝወፈዩ፡ ኪጥመቑ ግና ኸም ዘይተዳለዉ ይዛረቡ እዮም።
እዝስ ቅኑዕ ኣረኣእያ ድዩ፧
ሓደ ሰብ ርእሱ ንየሆዋ ኺውፊ ኸሎ፡ ንዘለኣለም ኬገልግሎ ኸም ዚደሊ እዩ ዚነግሮ ዘሎ።
ኪጥመቕ ከሎ ድማ፡ ርእሱ ኸም ዝወፈየ እዩ ንኻልኦት ዜርኢ ዘሎ።
ስለዚ፡ ነቲ ብብሕቲ ናብ የሆዋ ብእተቕርቦ ጸሎት ዝገበርካዮ ወፈያ ኢኻ ብጥምቀት ኣቢልካ ንሰባት እትገልጽ።
ቅድሚ ምጥምቕካ፡ ትርጉም ወፈያ ኸም እተረድኣካ ርግጸኛ ኽትከውን ኣሎካ።
ብሓጺሩ፡ ህይወትካ ንየሆዋ ኽትውፊ ኸለኻ፡ ርእስኻ ንየሆዋ ሂብካዮ ኢኻ።
ፍቓዱ ምግባር፡ ኣብ ህይወትካ ልዕሊ ዅሉ ኸም እትሰርዖ ንየሆዋ ተመባጺዕካሉ ማለት እዩ።
ዝዀነ ይኹን መብጽዓ ኣርዚንካ ኺርአ ይግባእ፣ ንየሆዋ ዚእቶ መብጽዓ ግዳ ኽሳዕ ክንደይ ብዝያዳ ኣርዚንካ ዘይርአ!—።
ሓላፍነት ዘለዎ ሰብ ብጌጋ ምስ ዚፈርደና፡ ንየሆዋ ዘሎና ተኣማንነት ይፍተን እዩ።
ዮናታን ከምኡ ዓይነት ፈተና እዩ ኣጋጢምዎ።
እቲ ብኣምላኽ እተቐብአ ንጉስ ሳኦል ነቲ ወዱ ምስ ዳዊት ዝነበሮ ዕርክነት ይፈልጥ ነይሩ እዩ፣ ስለምንታይ ነቲ ዕርክነት ከም ዝመስረተ ግና ኣይተረድኦን።
ስለዚ፡ ሳኦል ተቘጢዑ ንዮናታን ኣዋሪድዎ።
ዮናታን ግና ከም ግብሩ ኣይፈደዮን።
ካብቲ ንኣምላኽን ነቲ ጸኒሑ ንጉስ እስራኤል ዚኸውን ዳዊትን ዝነበሮ ተኣማንነት ምንቕ ኣይበለን።
ሎሚ ኣብ ጉባኤታት ህዝቢ ኣምላኽ፡ መብዛሕትኡ ግዜ ኸምዚ ዝበለ ግፍዒ ኣየጋጥመናን እዩ።
ኰይኑ ግና፡ እቶም ዚመርሑና ዘለዉ ዘይፍጹማት ብምዃኖም፡ ንተግባራትና ብጌጋ ኺርድእዎ ይኽእሉ እዮም።
ሰብ ብጌጋ ምስ ዚፈርደና ወይ ምስ ዚርድኣና፡ ወትሩ ንየሆዋ እሙናት ንኹን።
ነቲ ጽቡቕ ልማድና ምእንቲ ኸይነበላሽዎ፡ ምስቶም ሕማቕ ነገራት ዚገብሩ ሰባት ክንቀራረብ የብልናን።
እዚ ኸኣ ምስቶም ዘይኣመንቲ ዝዀኑ ኣበስቲ ምሕባር ጥራይ ዘይኰነስ፡ ምስቶም ንየሆዋ ኸም ዜምልኽዎ ዚዛረቡ ግናኸ ደይመደይ ኢሎም ሕግታቱ ዚጥሕሱ ሰባት ዘይምቅርራብ እውን ዜጠቓልል እዩ።
ከምዚኦም ዝኣመሰሉ ኣምሰሉ ክርስትያናት፡ ከቢድ ኣበሳ ፈጺሞም ክነሶም እንተ ዘይተነሲሖም፡ ነቲ ምሳታቶም ዝነበረና ዕርክነት ከነቋርጾ ኣሎና።
ምስቶም ንሕጊ ኣምላኽ ዘይእዘዝዎ ንተዓራረኽ እንተ ዄንና፡ ብኣታቶም ተቐባልነት ምእንቲ ኽንረክብ፡ ከምቲ ንሳቶም ዚገብርዎ ኽንገብር ክንፍተን ንኽእል ኢና።
ንኣብነት፡ ጾታዊ ርኽሰት ምስ ዚፍጽሙ ሰባት እንተ ተዓራሪኽና፡ ንሕና እውን ርኽሰት ክንፍጽም ክንፍተን ንኽእል ኢና።
ንገሊኦም ርእሶም ዝወፈዩ ክርስትያናት ከምኡ እዩ ኣጋጢምዎም፣ ገሊኣቶም ድማ ስለ ዘይተነስሑ ተወጊዶም እዮም።
ናብ የሆዋ እንተ ዘይተመሊሶም ከኣ፡ ኵነታቶም ልክዕ ከምቲ ጴጥሮስ ዝገለጾ ኪኸውን ይኽእል እዩ።
ኣብ እዋን ኣምልኾ ስድራ ቤት፡ ኣብ መንፈሳዊ ነገራት ነተኵር ኢና፣ እዚ ኸኣ ንሓድነት ስድራ ቤትና ኣበርክቶ ይገብር እዩ።
ኣባላት ስድራ ቤት ንኣገልግሎት ወፍሪ ምስ ዚለማመዱ፡ ብውጽኢታዊ መገዲ ንምስባኽ ብዝሓሸ ኺዕጠቑ ይኽእሉ እዮም።
ብዛዕባ ቓል ኣምላኽ ሓሳባት ምስ ዚዋሃሃቡ ኸኣ፡ እዚ ንሓድሕዶም የቀራርቦም እዩ፣ እወ፡ ኵላቶም ንሓደ ኣምላኽ የፍቅሩ፡ ኵላቶም እውን ፍቓዱ ንምግባር ባህጊ ይሓድሮም እዩ።
ሰብ ሓዳር ንየሆዋ ንምውዳስ ብኸመይ ኪተሓባባሩ ይኽእሉ፧
ክልቲኦም መጻምድቲ እሙናት ኣገልገልቲ የሆዋ ምስ ዝዀኑ፡ ኣብ ሓዳሮም ሓጐስን ሓድነትን ይህልዎም እዩ።
ኣብርሃምን ሳራን፡ ይስሃቅን ርብቃን፡ ኤልቃናን ሃናን ነንመጻምድቶም ፍቕሮም ገሊጾም እዮም።
ንሕና እውን ከምኡ ኽንገብር ኣሎና።
እዚ ኸኣ ምስ መጻምድትና ሓድነት ከም ዚህልወና ኺገብር፡ ናብ ሰማያዊ ኣቦና እውን ብዝያዳ ኬቕርበና እዩ።
ሰይጣን ምስ ቅቡኣትን ምስ ካልኦት ኣባጊዕን ይዋጋእ እዩ ዘሎ።
ዕላማ ድያብሎስ ድማ፡ ኣብቲ ተሪፍዎ ዘሎ ሓጺር እዋን ንብዙሓት ኣገልገልቲ የሆዋ ምውሓጥ እዩ።
እሞኸ ኣብቲ ምስ ሰይጣን እንገብሮ ቓልሲ ኽንዕወት ንኽእል ዲና፧
እወ! መጽሓፍ ቅዱስ፡ ንድያብሎስ ተጻረርዎ እሞ፡ ንሱ ኻባኻትኩም ኪሃድም እዩ ይብል።
ብዙሓት ሰባት፡ ሰይጣን ከም ዘሎ ምእማን ዕሽነት ኰይኑ ይስምዖም እዩ።
እዞም ሰባት እዚኦም፡ ንሰይጣንን ንኣጋንንቱን ከም ኣብ መጻሕፍትን ዜፍርህ ፊልምታትን ጸወታታት ቪድዮን ዚርኣዩ ልቢ ወለዳዊ ገጸ ባህርያት ገይሮም እዮም ዚርእይዎም።
ኣስተውዓሊ ሰብ ኣብ እኩያት መናፍስቲ ዘይኣምን ኰይኑ እዩ ዚስምዖም።
ሰባት ንሰይጣንን ነቶም ብዓይኒ ዘይርኣዩ ጭፍራኡን ከም ልቢ ወለድ ገይሮም ምርኣዮም፡ ንሰይጣን ዜተሓሳስቦዶ ይመስለካ፧
ዕጅብ እኳ ኣይብሎ! ከም ሓቂ እኳ ደኣ፡ ሰባት ብዛዕባ ህልውናኡ ዚጠራጠሩ እንተ ዀይኖም፡ ብቐሊሉ ኼዑሮም ይኽእል እዩ።
ሓደ ኻብቲ ሰይጣን ንሰባት ንምትላል ዚጥቀመሉ ብዙሕ መገድታት፡ መንፈሳውያን ፍጡራት ከም ዘየለዉ ዚገልጽ ሓሳብ ከም ዜስፋሕፍሕ ምግባር እዩ።
የሆዋ ንዓቕምና ምሉእ ብምሉእ ይፈልጦ እዩ።
ስለዚ፡ ንፈተናታት ብናይ ገዛእ ርእስና ብርታዐ ኽንዋጽኣሉ ኣይጽበየናን እዩ፣ ኣብ ክንዳኡስ፡ ከም ኣቦና መጠን ይሕግዘና እዩ።
ሓቂ እዩ፡ ሓድሓድ እዋን፡ እቲ ጸገማትና ልዕሊ ዓቕምና ዀይኑ ኺስምዓና ይኽእል እዩ።
ይኹን እምበር፡ የሆዋ፡ ኣገልገልቱ ልዕሊ እቲ ኺጻወርዎ ዚኽእሉ ንኺሳቐዩ ኣይፈቅድን እዩ።
እወ፡ መዋጽኦ ይገብረሎም እዩ።
ስለዚ እምበኣር፡ የሆዋ ነቲ ነፍሲ ወከፍና ዘሎና ዓቕሚ ኸም ዚርድኦ ኽንተኣማመን ንኽእል ኢና።
ደድሕሪ ምጽላይና ቕሳነት እንተ ዘይተሰሚዑና፡ ነቲ ምእንታና ኢሉ ስጕምቲ ዚወስድ ኣምላኽና ንጸበዮ።
ንሱ እውን ንዓና ንኺሕግዘና ኢሉ ብትዕግስቲ ኸም ዚጽበ ኣይንረስዕ።
የሆዋ ግና ሞገስ ኬርእየኩም ብትዕግስቲ ይጽበ ኣሎ፣ ኪምሕረኩም ድማ ኪትንስእ እዩ።
የሆዋስ ኣምላኽ ፍትሒ እዩ።
ዳርጋ 3,000 ዓመት ይገብር፡ ነብዪ ኤልያስ ነቲ መንእሰይ ዝነበረ ኤልሳእ ኣገልጋሊኡ ንኪኸውን ዓዲምዎ ነበረ።
ኤልሳእ ውዓል ሕደር ከይበለ፡ ነቲ ዕድመ ተቐበሎ፣ ትሑት ዕዮ ብምዕያይ ከኣ ነቲ ብዕድመ ደፊኡ ዝነበረ ኤልያስ ብተኣማንነት ኣገልገሎ።
ድሕሪኡ ኤልሳእ፡ ንሽዱሽተ ዓመት ዚኸውን ስልጠና ምስ ተዋህቦ፡ እቲ ኤልያስ ዚገብሮ ዝነበረ ዕዮ ዜብቅዓሉ ግዜ ኸም ዝኣኸለ ተገንዘበ።
ሽዑ፡ ኤልያስ ነቲ ግቡእ ስልጠና ዝረኸበ ብጻዩ፡ ከይስዕቦ ነገሮ፣ ኤልሳእ ግና ብእተኻእለ መጠን ምስ ኣሰልጣኒኡ ኺጸንሕ ቈሪጹ ነበረ።
መንእሰይ ሓው እንተ ደኣ ዄንካ፡ ሎሚ ንኤልሳእ ክትመስሎ እትኽእል ብኸመይ ኢኻ፧
ዝዀነ ይኹን ስራሕ፡ ዋላ እውን ትሑት ዕዮ ምስ ዚውሃበካ ብኡብኡ ተቐበሎ።
ንኣስልጣኒኻ ኸም ዓርኪ ረኣዮ፡ ነቲ ምእንታኻ ዚገብሮ ጻዕርታት ክሳዕ ክንደይ ከም እተማስወሉ ኸኣ ግለጸሉ።
ልዕሊ ዅሉ ድማ፡ ንእተዋህበካ ዝዀነ ይኹን ዕዮ ብተኣማንነት ፈጽሞ።
እዚ ኣዝዩ ኣገዳሲ ዝዀነ ስለምንታይ እዩ፧
ምኽንያቱ፡ እሙንን ሕድሪ እተጽንዕን ምዃንካ ምስ ኣርኣኻ ጥራይ እዮም ሽማግለታት፡ የሆዋ ኣብ ጉባኤ ተወሳኺ ሓላፍነት ኪውሃበካ ኸም ዚደሊ ኺፈልጡ ዚኽእሉ።
ንየሆዋ ኸም ሓደን በይኑን ኣምላኽና ጌርና ንርእዮ እንተ ዄንና፡ ንዕኡ ንበይኑ ተወፋይነት ክንህቦ ይግባእ።
ንዕኡ እናኣምለኽና፡ ንኻልኦት ኣምልኽቲ ኸነምልኽ፡ ወይ ናይ ሓሶት ኣምልኾ ሓሳባትን ተግባራትን ከነተኣታቱ ኣይንኽእልን ኢና።
ንየሆዋ ሓደ ኻብ ብዙሓት ኣማልኽቲ ኸም ዝዀነ እሞ፡ ካባታቶም ዝለዓለን ዝሓየለን ከም ዝዀነ ጌርና ኽንሓስቦ የብልናን።
ኪምለኽ ዘለዎ የሆዋ ጥራይ እዩ።
ንየሆዋ ንበይኑ ተወፋይነት ምእንቲ ኽንህቦ፡ ኣብ ህይወትና ንየሆዋ ጥራይ ክንህቦ ዚግባእ ቦታ ንዝዀነ ይኹን ካልእ ነገር ከይንህቦ ኽንጥቀቕ ኣሎና።
እዚ እንታይ እዩ ኪኸውን ዚኽእል፧
የሆዋ ኣብቲ ዓሰርተ ትእዛዛት፡ ህዝቡ ብዘይካኡ ንኻልኦት ኣማልኽቲ ኸየምልኹ፡ ዝዀነ ይኹን ኣምልኾ ጣኦት እውን ከይገብሩ ኣነጺሩ ገሊጹ እዩ።
ሎሚ፡ ኣምልኾ ጣኦት ብዙሕ መልክዕ እዩ ዘለዎ፣ አረ ገሊኡስ ብቐሊሉ ኸተለልዮ እኳ ኣይከኣልን እዩ።
ግናኸ፡ የሆዋ ኻባና ዚደልዮ ብቕዓት ሕጂ እውን ኣይተቐየረን፣ እወ፡ ሎሚ እውን ሓደ የሆዋ እዩ።
ጴጥሮስ፡ ይቕረ ኽንብል ዘሎና ኽሳዕ ሸውዓተ ሳዕ እንተ ዀይኑ ምስ ሓተተ፡ የሱስ፡ ክሳዕ 77 ሳዕ እምበር፡ ክሳዕ ሸውዓተ ሳዕ ኣይብለካን ኢሉ መለሰሉ።
የሱስ ከምኡ ኺብል ከሎ፡ ይቕረ ንምባል ወትሩ ፍቓደኛታት ክንከውን ከም ዘሎና እዩ ዚገልጽ ነይሩ።
ኵላትና ጕድለት ስለ ዘሎና፡ ንኻልኦት ከነጕህዮም ከም እንኽእል ክንዝክር ኣሎና።
መጽሓፍ ቅዱስ፡ ንሓደ ሰብ ከም ዘጕሃናዮ እንተ ኣስተውዒልና፡ ናብቲ ሰብ ኬድና ኽንዕረቕ ክንጽዕር ከም ዘሎና እዩ ዚነግረና።
ክንጋገ ኸለና ኻልኦት ኪቕየሙልና ስለ ዘይንደሊ፡ ንሕና እውን ክንቅየመሎም የብልናን።
ንኻልኦት ይቕረ ንብለሎም እንተ ዄንና፡ የሆዋ እውን ይቕረ ኺብለልና እዩ።
ስለዚ፡ ከምቲ ኣቦና የሆዋ ኽንጋገ ኸለና ዚምሕረና፡ ንሕና እውን ኣብነቱ ብምስዓብ ካልኦት ኪጋገዩ ኸለዉ ንምሓሮም።
ሙሴ ብዛዕባ የሆዋን ብዛዕባ እቲ ንእብራውያን ካብ ባርነት ሓራ ኣውጺኡ ናብ ምድሪ ተስፋ ኼእትዎም ዝነበሮ ዕላማን ካብ ወለዱ ተማሂሩ ነይሩ ኪኸውን ኣለዎ።
ብዛዕባ እቲ የሆዋ ንእስራኤላውያን ዘተስፈዎም ተስፋ ኸስተንትን ከሎ፡ ንየሆዋ ዘላቶ ፍቕሪ ትዓቢ፡ እምነቱ ድማ ትድልድል ነበረት።
ከምቶም ፍርሃት ኣምላኽ ዝነበሮም ካልኦት ሰባት፡ ብዛዕባ እቲ የሆዋ ንደቂ ሰብ ካብ ሞት ሓራ ዜውጽኣሉ እዋን እውን ይፈልጥ ነይሩ ኪኸውን ይኽእል እዩ።
ነቲ ንእብራውያንን ንዅሎም ደቂ ሰብን ዚርሕርሓሎም ዝነበረ ኣምላኽ ንኼፍቅሮ ኸም እተደረኸ ድማ ፍሉጥ እዩ።
ስለዚ፡ እምነትን ፍቕርን ኣብ ምሉእ ህይወቱ ንየሆዋ ንኼገልግሎ ሓጊዘናኦ እየን።
ፈርኦን ኪቐትሎ ምስ ኣፈራርሆ እውን ከይተረፈ፡ ነቲ ምፍርራህ ብትብዓት ኪገጥሞ ዝኸኣለ፡ እምነትን ፍቕሪ ኣምላኽን ስለ ዝነበሮ፡ ምናልባት እውን ኣብ ኣእምሮኡ ብሩህ ተስፋታት ይስእል ስለ ዝነበረን እዩ።
የሱስ ዝፈጸሞ ናይ መጀመርታ ተኣምር፡ ኣብ ቃና ናይ ገሊላ ኣብ እተገብረ መርዓ እዩ።
ቍጽሪ እቶም ናብቲ መርዓ ዝመጹ ኣጋይሽ ካብቲ ትጽቢት እተገብረሉ ንላዕሊ ነይሩ ኪኸውን ይኽእል እዩ።
ግናኸ፡ እቲ ምኽንያት እንታይ ምዃኑ ብዘየገድስ፡ ወይኒ ተወድአ።
ሓንቲ ኻብቶም ኣጋይሽ፡ ማርያም ኣደ የሱስ እያ ነይራ።
ማርያም ብዛዕባ እቲ ምስ ወዳ እተተሓሓዘ ትንቢታዊ ተስፋታት ንሓያሎ ዓመታት ተስተንትን ነይራ ኽትከውን ትኽእል እያ።
ከመይሲ፡ ንሱ ወዲ እቲ ልዑል ከም ዚብሃል ትፈልጥ ነይራ እያ።
የሱስ ዘይተጋህደ ሓይልታት ከም ዘለዎስ፡ ማርያም ትኣምንዶ ነይራ እያ፧
ማርያምን የሱስን ኣብ ቃና፡ ነቶም ሓደስቲ መርዑ ኸም ዝደንገጹሎምን ካብ ሕፍረት ኬድሕንዎም ከም ዝደለዩን ተራእዩ እዩ።
የሱስ ኣአንጋዲ ምዃን፡ ግቡእ ምዃኑ ይፍለጥ ስለ ዝነበረ፡ 380 ሊትሮ ማይ ናብ ጽቡቕ ወይኒ ቐየረ።
ነዚ ተኣምር እዚ ኺፍጽም ግዴታ ነይርዎ ድዩ፧
ኣይፋሉን።
ነቲ ተኣምር ዝፈጸሞ ንሰባት ይሓልየሎም ስለ ዝነበረን ለጋስ ብምዃን ንሰማያዊ ኣቦኡ ኺመስሎ ስለ ዝደለየን እዩ።
ኣባላት ክርስትያናዊት ጉባኤ ኸም ምዃንና መጠን፡ ነዚ ጻውዒት እዚ ኣብ ምብጻሕ ብኸመይ ኣሳልጦ ኽንረክብ ንኽእል፧
ከም ሓደ ሰብነት ንገጣጠምን ንዋደድን፡ ማለት ንተሓባበር እንተ ዄንና ጥራይ ኢና ኣስልጦ ኽንረክብ እንኽእል።
ብስራት መንግስቲ ኣምላኽ ብእተኻእለ መጠን ንብዙሓት ሰባት ንምንጋር፡ ዕዮ ስብከትና ብእተወደበ መገዲ ኽንፍጽሞ ኣሎና።
ስለዚ ድማ መምርሒታት ይውሃበና እዩ።
እቲ ኣብ ብዘላ ዓለም ብዚርከባ ጉባኤታት ኣቢሉ ዚውሃበና መምርሒታት፡ ንጻዕርታትና ሓድነት ምእንቲ ኺህልዎ የዳልወና እዩ።
ንኣገልግሎት ወፍሪ ድሕሪ ምእካብና፡ መልእኽቲ መንግስቲ ኣምላኽ ንሰባት ንምንጋር ንኸይድ ኢና።
ነቲ መልእኽቲ ኸኣ ብቓልን በቲ ብሚልዮናት ዚቝጸር ቅዳሓት መጽሓፍ ቅዱሳዊ ጽሑፋትን ኣቢልና ንዝርግሖ ኢና።
እሞኸ ኣብ ፍሉይ ወፈራታት ስብከት ንምስታፍ ንዚውሃብ መምርሒ ኣብ ግብሪ ተውዕሎ ዲኻ፧
ከምኡ ምስ እትገብር፡ ምስ ሚልዮናት ካልኦት ብሓደ ዄንካ መልእኽቲ እቲ ኣብ ተጠቒሱ ዘሎ ኣብ ማእከል ሰማይ ዚዝምቢ መልኣኽ ኢኻ እተቃልሕ ዘለኻ።
ኣብርሃም ነቶም ንዕኡን ንይስሃቅን ዘሰነይዎም ግዙኣቱ ሓዲግዎም ቅድሚ ምኻዱ፡ ምስዚ ኣድጊ፡ ኣብዚ ጽንሑ፣ ኣነን እዚ ወድን ከኣ ናብቲ ኼድና ኣምሊኽና ናባኻትኩም ክንምለስ ኢና ኢልዎም እዩ።
ኣብርሃም እንታይ ማለቱ እዩ ነይሩ፧
ይስሃቅ ከም ዚስዋእ እናፈለጠ ኽነሱ፡ ከም ዚምለስ ኪነግሮም ከሎስ፡ ይሕስዎም ድዩ ነይሩ፧
ኣይፋሉን።
እንታይ ማለቱ ምንባሩ መጽሓፍ ቅዱስ ይሕብረና እዩ።
ኣምላኽ ንይስሃቅ ካብ ምዉታት ኬተንስኦ ኸም ዚኽእል እዩ ሓሲቡ።
እወ፡ ኣብርሃም ብትንሳኤ ይኣምን ነይሩ እዩ።
ንዕኡን ንሳራን ብግዜ እርጋኖም ከም ዚወልዱ ዝገበሮም የሆዋ ምዃኑ ይፈልጥ ነይሩ እዩ።
ንኣምላኽ ዚስኣኖ ነገር ከም ዘየልቦ ይፈልጥ ነይሩ እዩ።
በታ ፈታኒት መዓልቲ እቲኣ ዘጋጠመ እኳ እንተ ኣጋጠመ፡ እቲ የሆዋ ዘተስፈዎ ተስፋታት ምእንቲ ኺፍጸም፡ እቲ ፍቑር ወዱ ኸም ዚምለሰሉ እምንቶ ነይርዎ እዩ።
እምበኣር፡ ኣብርሃም ንዅሎም እቶም ዚኣምኑ ኣቦኦም እንተ ተባህለ ዚውሕዶ ኣይኰነን።
መጽሓፍ ቅዱስ ብዛዕባ እቲ ንመንእሰያት እውን ዝሓቘፈ ህዝቢ የሆዋ፡ ፈትዩ ኺመጽእ እዩ ይብል።
ስለዚ፡ ሓደ ኺጥመቕ ዚሓስብ ሰብ፡ ብሓቂ እቲ ውሳነ ናቱ ድሌት ምዃኑ ኼረጋግጽ ኣለዎ።
እዚ ድማ ንርእስኻ ኽትምርምር የድልየካ ማለት እዩ።
ስለምንታይ ከምኡ ንብል፧
ምኽንያቱ፡ ፍልይ ዝበለ ዅነታት ኪህልወካ ይኽእል እዩ።
ንኣብነት፡ ኣብ ሓቂ ዝዓበኻ ኽትከውን ትኽእል ኢኻ።
ብዙሓት ሰባት እንተላይ ገሊኦም መዛኑኻን ኣሕዋትካን ኪጥመቑ ርኢኻ ኽትከውን ትኽእል ኢኻ።
ኣብ ከምዚ ዝበለ ዅነታት፡ ብዛዕባ እንታይ ኢኻ ኽትጥንቀቕ ዘሎካ፧
ዕድመይ ወሲኹ ወይ ካልኦት ይገብርዎ ኣለዉ ኢልካ ኽትጥመቕ ከይትሓስብ ተጠንቀቕ።
ብዛዕባ እቲ የሆዋ ዝሰርዖ ጥምቀት ቅኑዕ ኣረኣእያ ምእንቲ ኺህልወካ፡ እንታይ ክትገብር ትኽእል፧
ስለምንታይ ክትጥመቕ ከም ዘሎካ፡ ሓንሳእ ደው ኢልካ ሕሰብ።
ኣምላኽ ንሳኦል ንጉስ ኪኸውን እኳ እንተ ቐብኦ፡ ሳኦል ግና ጸኒሑ ዘይእዙዝ ኰነ፡ የሆዋ ድማ ነዓቖ።
ኣምላኽ ንሳኦል ብኡብኡ ኻብ ዝፋኑ ስለ ዘየውረዶ፡ እቲ ሕማቕ ኣካይዳኡ ንተገዛእቱን ንዅሎም እቶም ዚቐርብዎን ፈቲንዎም እዩ።
እቲ ኣብ ዝፋን የሆዋ እተቐመጠ ንጉስ ብንቕጽና ኣብ ዚመላለሰሉ እዋን፡ ንኣምላኽ እሙን ምዃን በዳሂ ዀይንዎም እዩ።
ወዲ ሳኦል ዮናታን ግና ንየሆዋ እሙን ኰይኑ እዩ።
ንሕና እውን ዋላ እኳ ገሊኦም ሰበ ስልጣን ኣኽብሮት ዘይግብኦም እንተ መሰሉና፡ ዚከኣል ኣብ ዝዀነሉ መዳይ ከምቲ ኣምላኽ ዚደልየና ኣብ ልዕሌና ንዘለዉ ሰበ ስልጣን ተገዛእቲ ብምዃን፡ ንየሆዋ እሙናት ክንከውን ንኽእል ኢና።
ንኣብነት፡ ሓደ ብዓል ስልጣን መንግስቲ ብልሹው ኪኸውን ይኽእል እዩ፣ ነቶም ኣብ ልዕሌና ዘለዉ ሰበ ስልጣን ኣብ በቦታኦም ዝሰርዖም የሆዋ ብምዃኑ ግና፡ ንቦታኡ ኸነኽብሮ ኣሎና።
ከም ሓቂ እኳ፡ ኵላትና ነቶም የሆዋ ስልጣን ዝሃቦም ብምኽባር፡ ንዕኡ እሙናት ክንከውን ንኽእል ኢና።
ብኸመይ፧
ገሊኦም ሽማግለታት ንኻልኦት ንምስልጣን ዚኸውን ግዜ ንምምዳብ ይኸብዶም ይኸውን።
ስልጠና ኣገዳሲ እኳ እንተ ዀነ፡ ከምቲ ኺጸንሕ ዘይክእል ካልእ ጕዳይ ጉባኤ ህጹጽ ኣይኰነን።
ነቲ ስልጠና ናብ ካልእ ግዜ እንተ ኣሳጊረዮ፡ ነታ ጉባኤ ጽልዋ ኣይገብረላን እዩ ኢሎም ይሓስቡ ይዀኑ።
ህጹጽ ቈላሕታ ዜድልዮ እተፈላለየ ጕዳያት እኳ እንተሎ፡ ሓደ ሽማግለ ንኻልኦት ስልጠና ኻብ ምሃብ ዚደናጐ እንተ ዀይኑ ግና፡ እዚ ኣብ መንፈሳዊ ጥዕና እታ ጉባኤ ጕድኣት ኬስዕብ ይኽእል እዩ።
ሽማግለታት፡ ብቕልጡፍ ኪግበር ዜድልዮ ሓያሎ ኣገዳሲ ዕዮታት ይዓይዩ እዮም።
ሽማግለታት ዜድሊ ስልጠና ኻብ ምሃብ ዚደናጐዩ እንተ ዀይኖም፡ ውዒሉ ሓዲሩ እታ ጉባኤ ንዅሉ እቲ ዜድሊ ነገራት ኪኣልዩ ዚኽእሉ ብቕዓት ዘለዎም እኹላት ሽማግለታት ክትስእን ትኽእል እያ።
ስለዚ እምበኣር፡ ስልጠና ቐዳምነት ኪውሃቦ ኸም ዘይብሉ ጌርና ፈጺምና ኽንሓስብ የብልናን።
ኣርሒቖም ብምጥማት፡ ግዜ መዲቦም ነቶም ብዙሕ ተመክሮ ዘይብሎም ኣሕዋት ዜሰልጥኑ ሽማግለታት፡ ጥበበኛታት መገብቲ እዮም፡ ንምልእቲ እታ ጉባኤ ድማ ናይ ሓቂ በረኸት እዮም።
ብግዜ መጽሓፍ ቅዱስ ዝነበሩ እስራኤላውያን ንየሆዋ ኣብታ ኣብ የሩሳሌም ዘላ ቤተ መቕደሱ ኺውድስዎ ኸለዉ እሞ ኣብ ኣእምሮኻ ስኣሎ።
ነቲ ጕዕዞ ይዳለዉ፡ ኣብ መገዲ ይደጋገፉ፡ ኣብታ ቤተ መቕደስ ከኣ ብሓድነት የምልኹ ነይሮም እዮም።
ነዚ ዅሉ ንምግባር ኪተሓባበሩ ነይርዎም።
ንሕና እውን ናብ ሓዳስ ዓለም ኣብ እንገብሮ ጕዕዞ፡ ንሓድሕድና ኸም ሓደ ሰብነት ክንገጣጠምን ክንዋደድን፡ ማለት ሓድነት ኪህልወናን ክንተሓባበርን የድልየና እዩ።
እንታይ በረኸት ይጽበየና ኸም ዘሎ እሞ ሕስብ ኣብሎ! ነቲ ኣብዚ ስርዓት ዘሎ ሓድነት ዚበታትን ሕንፍሽፍሽ ድሮ ሓዲግናዮ ኣሎና።
እቲ ኢሳይያስን ሚክያስን እተነበይዎ ኺፍጸም ንርእዮ ኣሎና፣ ህዝቢ ኣምላኽ ብሓድነት ናብ ከረን የሆዋ ይኸዱ ኣለዉ።
እወ፡ ኣብዘን ዳሕሮት መዓልትታት ዘሎ ዓይነት ኣምልኾ፡ ብሓቂ ልዕል ዝበለ እዩ።
ሓድሽ ኣዳራሽ መንግስቲ ኣምላኽ ምስ ተሃንጸ፡ ንባህርያት እቲ እነምልኾ ኣምላኽ ስርዓት ዜንጸባርቕ ምእንቲ ኪኸውን፡ ብጽሬትን ብጽፈትን ክንሕዞ ኣሎና።
መጽሓፍ ቅዱስ ንቕድስናን ንመንፈሳውነትን ምስ ኣካላዊ ጽሬት የተሓሕዞ እዩ።
ስለዚ፡ ሰባት ኣብ ቅድሚ የሆዋ ተቐባልነት ኪረኽቡ እንተ ደልዮም፡ ጽሬቶም ኪሕልዉ ኣለዎም።
ምስዚ ስርዓታት እዚ ብዚሰማማዕ መገዲ፡ ኵነታት ኣዳራሽና ምስቲ ንኻልኦት እነካፍሎ ብስራት መንግስቲ ኣምላኽ ዚሰማማዕ ኪኸውን ኣለዎ፣ ከምኡ እንተ ዀይኑ፡ ተገደስቲ ሰባት ናብ ኣዳራሽና ንምዕዳም ናጽነት ኪስምዓና ይኽእል እዩ።
እቶም ዕዱማት ድማ፡ ቅዱስ ኣምላኽ ከም እነምልኽን ድሕሪ ሓጺር እዋን ንምድሪ ኻብ ብከላ ናጻ ናብ ዝዀነት ገነት ከም ዚቕይራን ኪግንዘቡ እዮም።
ኣብቲ እንነብረሉ ኸባቢ ዘሎ ኣረኣእያ ዀነ ዅነታት ብዘየገድስ፡ እቲ እንጥቀመሉ ኣዳራሽ መንግስቲ ኣምላኽ ስም የሆዋ ስለ ዚጸውርን ማእከል ንጹህ ኣምልኾ ስለ ዝዀነን፡ ብጽፈት ዝመጸ ኣብነታዊ ኪኸውን ኣለዎ።
የሱስ ብዛዕባ ናይ ዕለት እንጌራና ኺዛረብ ከሎ፡ ነቲ ሽዑ ሽዑ ዜድልየና ነገራት እዩ ዜመልክት ነይሩ ዚኸውን።
በዚ ምኽንያት እዚ ድማ፡ ኣምላኽ ንዕምባባ መሮር ብኸመይ ከም ዚኸድኖ ኣስዕብ ኣቢሉ ገለጸ፣ ኣቱም ጐደሎ ዝእምነቶም፡ ንዓኻትኩምዶ ግዳ ኣብሊጹ ኣይከድነኩምን፧
ነታ፡ ብዛዕባ ጽባሕ ኣይትጨነቑ እትብል ኣገዳሲት ምኽሪ ብምድጋም ድማ ዘረባኡ ዛዘመ።
እዚ ኸኣ፡ ደድሕሪ ፍቕረ ንዋይ ክንስዕብ ከም ዘይብልና፡ የግዳስ በቲ በብመዓልቱ ዜድልየና መሰረታዊ ነገራት ክንዓግብ ከም ዘሎና ዜርኢ እዩ።
እንነብረሉ ቤት ኪህልወናን ስድራ ቤትና ንምእላይ ዜድልየና ስራሕ ክንረክብን ምስ ጉዳይ ጥዕና ዚተሓሓዝ ጥበባዊ ውሳነ ኽንገብርን ክንጽሊ ንኽእል ኢና።
ኰይኑ ግና፡ ብዛዕባ እዚ እተጠቕሰ ብስጋ ዜድልየና ነገራት ጥራይ ንጽሊ እንተ ዄንና፡ ሚዛንና ስሒትና ኣለና ማለት እዩ።
ከመይሲ፡ ካብኡ ንላዕሊ ኣዝዩ ኣገዳሲ ዝዀነ ብመንፈስ ዜድልየና ነገራት ኣሎ።
ጐይታና የሱስ፡ ሰብ ካብ ኣፍ የሆዋ ብዚወጽእ ኵሉ ቓል እምበር፡ ብእንጌራ ጥራይ ኣይነብርን ኢሉ እዩ።
ስለዚ፡ የሆዋ ብቐጻሊ እዋናዊ መንፈሳዊ ምግቢ ምእንቲ ኺምግበና፡ ኣዘውቲርና ኽንጽሊ ኣሎና።
ፈተና ኼጋጥመና ኸሎ ንጽህናና ንኽንሕሉ ምእንቲ ኺሕግዘና፡ ንኣምላኽ ኣዘውቲርና ንልምኖ ዲና፧
ኣተዓባብያና ወይ ቀደም ዝነበረና ጠባይ፡ የሆዋ ንዚዅንኖ ልምድታት ከም እንፈቱ ገይሩና ኪኸውን ይኽእል እዩ።
ኣብዚ ዅነታት እዚ እውን እንተ ዀነ፡ ወትሩ ብቕቡል መገዲ ምእንቲ ኸነገልግሎ፡ ኣድላዪ ለውጢ ኽንገብር ኪሕግዘና ይኽእል እዩ።
ንጉስ ዳዊት ብዛዕባ እዚ ተገንዚቡ ነይሩ እዩ።
ከመይሲ፡ ምስ ባትሴባ ዝሙት ድሕሪ ምፍጻሙ፡ ንየሆዋ፡ ጽሩይ ልቢ ፍጠረለይ፣ ጽኑዕ ዝዀነ ሓድሽ መንፈስ ከኣ ኣብ ውሽጠይ ኣንብር ብምባል ለመኖ።
ብዛዕባ ርኹስ ነገራት ንኽንሓስብ ብርቱዕ ውሽጣዊ ድፍኢት እንተ ኣሎና እውን ከይተረፈ፡ የሆዋ ፍቓደኛ መንፈስ ኪህበና፡ ማለት ንኽንእዘዝ ድሌት ኬሕድረልና ይኽእል እዩ።
ሕማቕ ትምኒት ሱር እኳ እንተ ሰደደ፡ ነቲ ንጹህ ሓሳባትና እውን እንተ ዓብለሎ፡ የሆዋ ግና ትእዛዛቱ ኽንሕሉን ኣብ ህይወትና ብእኡ ኽንመላለስን ምእንቲ ኽንክእል፡ ንስጕምትታትና ኼጽንዐን ወይ ኪመርሐን ይኽእል እዩ።
እወ፡ ንሓሳባትና ኽንቈጻጸር ኪሕግዘና ይኽእል እዩ።
ደቂ እቲ ቐዳማይ ሰብኣይ ኣዳም ብምዃንና፡ ኵላትና ሓጢኣትን ሞትን ወሪስና ኢና።
በጃ ኪኽፈለለይ ኣየድለየንን እዩ ኺብል ዚኽእል ሓደ እኳ የልቦን።
ልዕሊ ዅሉ እሙን ዝዀነ ኣገልጋሊ ኣምላኽ እኳ እንተ ዀነ፡ ብክርስቶስ ኣቢሉ ዚግለጽ ጸጋ የሆዋ የድልዮ እዩ።
ንነፍሲ ወከፍና ኣዝዩ ዓብዪ ዕዳ ኸም እተሓድገልና ኽንግንዘብ ኣሎና።
ንዓናኸ ፍቕርን ምሕረትን የሆዋ እንታይ ክንገብር እዩ ኺድርኸና ዘለዎ፧
ኣብ ኣሕዋትና ወይ ኣብ ኣሓትና ቕር ዘበለና ነገር እንተ ኣልዩ ነቲ ንይቕረታ ድልዊ ዝዀነ የሆዋ ኽንመስሎ ይግባእ።
የሆዋ ነቲ ዓብዪ ዕዳና ብምስራዝ ዝገበረልና ነገር ነመስግነሉ እንተ ዄንና፡ ንኻልኦት ካብ ልብና ይቕረ ኽንብለሎም ንደሊ ኢና።
ንኻልኦት ዘይነፍቅርን ይቕረ ዘይንብልን እንተ ዄንና፡ ካብ ኣምላኽ ፍቕርን ይቕረታን ክንረክብ ኣይንኽእልን ኢና።
ይቕረ ምባል ንሕሉፍ ከም ዘይቅይሮ ዘይከሓድ እኳ እንተ ዀነ፡ ንመጻኢ ግና ብርግጽ ናብ ጽቡቕ ይቕይሮ እዩ።
የሱስ ነተን ኣብ ላዕሊ ዘለዋ ቓላት እተዛረበን ንጴጥሮስን ነቶም ካልኦት ደቀ መዛሙርትን ብዛዕባ ዚመጽእ ኣብ ኣእምሮኦም ንኺስእሉ ምእንቲ ኺሕግዞም ኢሉ እዩ።
ስለዚ፡ ኣብታ ኣብ ልዕሊ ምድሪ እትገዝእን ንእዙዛት ደቂ ሰብ በረኸት እተመጽእን መንግስቲ ብዛዕባ ዚህልዎም ግደ ኼስተንትኑ ይኽእሉ ነይሮም እዮም።
ጥንቲ ዀነ ሎሚ፡ ኣብ ምድሪ ዚነብሩ ኣገልገልቲ የሆዋ ብዛዕባ እቲ ተስፋታት ኣምላኽ ዚፍጸመሉ ዅነታት ይሓስቡ እዮም።
ኣቤል ብዛዕባ ዕላማታት ኣምላኽ እኹል ፍልጠት ስለ ዝነበሮ፡ ዝሓሸ እዋን ከም ዚመጽእ ኣብ ኣእምሮኡ ኺስእልን እምነቱ ኼደልድልን ናይ ሓቂ ተስፋ ኺሕዝን ክኢሉ እዩ።
ኣብርሃም ንእምነቱ ብዜደንቕ ተግባር ኪገልጻ ዝኸኣለ፡ ብዛዕባ እቲ ዘርኢ እተዋህበ ትንቢት ኣምላኽ ዚፍጸመሉ ዅነታት ዝረኣዮ ነገር ስለ ዝነበረ ኪኸውን ይኽእል እዩ።
ሙሴ፡ ናብቲ ዚረኽቦ ዓስቢ ኣተኲሩ ስለ ዝጠመተ፡ እምነቱ ደልደለት፡ ንየሆዋ ዘላቶ ፍቕሪ ኸኣ ዓበየት።
ኣብ ኣምላኽ ዘላትና እምነትን ንዕኡ ዘላትና ፍቕርን ነቲ ንሱ ዘተስፈዎ ተስፋታት ኣብ ኣእምሮና ንኽንስእሎ ኽትሕግዘና ትኽእል እያ።
ናይ ሓቂ ክርስትያናት ተኣማንነትን ገለልትነትን ዜርእዩ፡ ኵሉ ሳዕ ደኣ እምበር፡ ኣብ ግዜ ውግእ ጥራይ ኣይኰነን።
ስለምንታይ ከምኡ ንብል፧
ምኽንያቱ፡ ርእሶም ንየሆዋ ዝወፈዩ ዅሎም ሰባት፡ ንዕኡ ኼፍቅርዎን እሙናት ኪዀኑን ኪእዘዝዎን ቃል ኣትዮም እዮም።
እንነብረሉ ቦታ፡ ኣተዓባብያና፡ ዜግነትና፡ ወይ ባህልና ብዘየገድስ፡ ብስርዓታት ጽድቂ ኣምላኽ ክንምራሕ ኣሎና።
ከመይሲ፡ ንየሆዋን ንመንግስቱን እሙን ምዃን፡ ካብ ዝዀነ ይኹን ርክብ ንላዕሊ የገድሰና እዩ።
ክርስትያናት ከምዚ ዓይነት ተኣማንነት ኬርእዩ እንተ ዀይኖም፡ ካብ ዝዀነ ይኹን ግጭትን ፖለቲካዊ ጕዳያትን እዛ ዓለም እዚኣ ኺርሕቁ ኣለዎም።
ከማና ዓይነት እምነት ዘይብሎም ሰባት፡ ንሃገሮም፡ ንዓሌቶም፡ ንባህሎም፡ ሕሉፍ ሓሊፎም እውን ንሃገራዊት ጋንታ ስፖርት ኣዝዮም እሙናት ኪዀኑ ይኽእሉ እዮም።
እቲ ዜሕዝን ድማ፡ ከምዚ ዓይነት ተኣማንነት፡ ጠንቂ ውድድርን ጽልእን ኪኸውን፡ ሕሉፍ ሓሊፉ እውን ምፍሳስ ደምን ጃምላዊ ቕትለትን ኬስዕብ ይኽእል እዩ።
ብቐሊሉ ኣብ ጕዳያት ዓለም ክንውግንን ኣብቲ ግጭት ክንኣቱን ንኽእል ኢና።
ቃል ኣምላኽ፡ ኣገዳሲ ውሳነ ምግባር ኣብ ዜድልየና ዅነታት ተሃዊኽና ኸይንውስን ይምዕደና እዩ።
ብዛዕባ እቲ ውሳነ እንገብረሉ ነገራትን ንዕኡ ዚምልከት መርትዖታትን ግዜ ወሲድና ንምርምር እንተ ዄንና፡ ጽቡቕ ውሳነ ኽንገብር ንኽእል ኢና።
ርእስታት ስድራ ቤት ውሳነ ቕድሚ ምግባሮም፡ ግዜ መዲቦም ንቕዱሳት ጽሑፋትን ንክርስትያናዊ ጽሑፋትን ኪምርምሩ፡ ሓሳብ ወይ ርእይቶ ኣባላት ስድራ ቤቶም ከኣ ኣብ ግምት ኬእትዉ ኣለዎም።
ኣምላኽ ንኣብርሃም፡ ርእይቶ ሰበይቱ ኺሰምዕ ከም ዝመዓዶ ኣይትረስዕ።
ብዘይካዚ፡ ሽማግለታት እውን ግዜ መዲቦም መጽናዕቲ ኺገብሩ ኣለዎም።
ልዙባትን ትሑታትን እንተ ዀይኖም ከኣ፡ ነቲ ድሮ ዝገበርዎ ውሳነ ኪቕይር ዚኽእል ሓድሽ ሓበሬታ ምስ ዚረኽቡ ኽብሮም ከይትንከፍ ፈሪሆም ውሳነኦም ካብ ምቕያር ድሕር ኣይብሉን እዮም።
ግቡእ ኣብ ዝዀነሉ እዋን፡ ኣተሓሳስባኦምን ውሳነታቶምን ኪቕይሩ ድሉዋት ኪዀኑ ኣለዎም፣ ኵላትና እውን ኣብነቶም ክንስዕብ ኣሎና።
እዚ ድማ ኣብ ጉባኤ ሰላምን ስርዓትን እዩ ዜስፍን።
ዮስያስ ብቕንኣት ንኣምላኽ ዜሐጕሶ ዘበለ ገይሩ እዩ።
መንእሰያት ከም ዮስያስ ካብ ንእስነቶም ኣትሒዞም ንየሆዋ ኺደልይዎ ኣለዎም።
እቲ እተነስሐ ንጉስ ምናሴ ንዮስያስ ብዛዕባ ምሕረት ኣምላኽ ነጊርዎ ኪኸውን ይኽእል እዩ።
ኣቱም መንእሰያት ዘበልኩም፡ ኣብ ስድራ ቤትኩምን ኣብ ጉባኤን ናብ ዚርከቡ ብዕደመ ዝደፍኡ እሙናት ኣሕዋት ቅረቡ፡ ብዛዕባ እቲ የሆዋ ዝገበረሎም ሰናይ ነገራት ድማ ተምሃሩ።
ዮስያስ ካብ ቅዱሳት ጽሑፋት ምንባቡ ንልቡ ኸም ዝተንከፎን ስጕምቲ ኺወስድ ከም ዝደረኾን እውን ዘክሩ።
ንስኻትኩም እውን ቃል ኣምላኽ ምስ እተንብቡ፡ ስጕምትታት ክትወስዱ ኺድርኸኩም ይኽእል እዩ፣ እቲ እትወስድዎ ስጕምትታት ድማ፡ ሓጐስ ኪውስኸልኩምን ምስ ኣምላኽ ንዘሎኩም ዕርክነት ኬደልድልን ካልኦት ንኣምላኽ ምእንቲ ኺደልይዎ ኽትሕግዝዎም ኬለዓዕለኩምን እዩ።
ብዘይካዚ፡ ንኣምላኽ ኣብ እተቕርብዎ ኣገልግሎት ምምሕያሻት ክትገብሩ እትኽእልሉ መገዲ ኸተስተብህሉ ኺሕግዘኩም እዩ።
እተመሓይሽዎ ነገራት እንተ ኣስተብሂልኩም ድማ፡ ከም ዮስያስ ስጕምቲ ውሰዱ።
ነፍሲ ወከፍና ብርእስና ውሳነ ኽንገብር ኣሎና፣ ቅኑዕ ኣብ ዝዀነ ቕዱስ ጽሑፋዊ ፍልጠት ተመስሪትና ድማ ኢና ጥበባውን ቅኑዕን ምርጫ ኽንመርጽ እንኽእል።
ናይ ምውሳን ሓላፍነትና ንኻልኦት ኣሕሊፍና ኽንህብ የብልናን።
የግዳስ፡ ኣብ ኣዒንቲ ኣምላኽ ቅኑዕ ዘበለ እንታይ ምዃኑ ኽንምሃርን ክንገብርን ኣሎና።
ካልኦት ኪውስኑልና ብምፍቃድ ኣብ ሓደጋ ኽንኣቱ እንኽእል ብኸመይ ኢና፧
ጸቕጢ መዛኑ ሕማቕ ውሳነ ኽንገብር ኪጸልወና ይኽእል እዩ።
ይኹን እምበር፡ ካልኦት ዚገብሩልና ጸቕጢ ብዘየገድስ፡ ብመጽሓፍ ቅዱስ ዝሰልጠነ ሕልናና ኽንስዕብ ሓላፍነት ኣሎና።
ካልኦት ኪውስኑልና ንፈቕደሎም እንተ ዄንና፡ ንዓታቶም ክንስዕብ ወሲንና ኢና።
እዚ ድማ ምርጫ እዩ፣ እሞ ኸኣ፡ ሕማቕ ሳዕቤን ኪህልዎ ዚኽእል ምርጫ።
ሃዋርያ ጳውሎስ ንሰብ ገላትያ፡ ኣብ ብሕታዊ ጕዳያቶም ካልኦት ኪውስኑሎም ምፍቃዶም ብዛዕባ ዘለዎ ሓደጋ ኣጠንቂቕዎም እዩ።
ኣብታ ጉባኤ ዝነበሩ ገሊኦም ንኻልኦት ካብ ሃዋርያት ኪንጽልዎም ኢሎም ኣብ ብሕታዊ ጕዳያቶም ኪውስኑሎም ደልዮም ነበሩ።
ሃዋርያ ዮሃንስ ዝዀነ ይኹን ሰብ ነቲ ኣብ ዓለም ዘሎ፡ ትምኒት ስጋን ትምኒት ኣዒንትን መነባብሮኻ ርኣዩለይ ምባልን ኪፈቱ እንተ ጀሚሩ፡ ፍቕሪ ኣቦ ኣብኡ የላን ብምባል ኣጠንቂቑ ኣሎ።
እዚ ኺብሃል ከሎ፡ ልብና ብዓለማዊ መዘናግዒታት፡ ብምሕዝነት፡ ብቕዲ ኽዳውንትን ኣመለኻኽዓን ምእንቲ ኸይሰድዕ፡ ወትሩ ኽንምርምሮ ኼድልየና እዩ።
ወይ ከኣ፡ ንዓለም ምፍታው ኪብሃል ከሎ፡ ዝለዓለ ትምህርቲ ብምክትታልን ብኻልእ መገድን ዓበይቲ ነገራት ክትረክብ ምጽዓር እውን ኬጠቓልል ይኽእል እዩ።
ኣብ ድርኵዂት እታ ኣምላኽ ዘተስፈወና ሓዳስ ዓለም ኢና እንርከብ ዘለና።
ስለዚ፡ ነቲ ሙሴ ኣብ እተዛረቦ ሓያል ቃላት ወትሩ ኽንዝክሮስ ኣየ ኽንደይ ኣገዳሲ ዀን እዩ! ነቲ፡ የሆዋ ኣምላኽና ሓደ የሆዋ እዩ ዚብል ሓሳባት ብንጹር እንተ ተረዲእናዮን ብሓቂ እንተ ኣሚንናሉን፡ ንየሆዋ ኸምቲ ዚደልዮ ጌርና ብምግልጋል ንዕኡ ንበይኑ ተወፋይነት ክንህቦ ዚከኣለና ኽንገብር ኢና።
ብፍላይ እቶም ኪምርዓዉ ዚደልዩ ንጽል ክርስትያናት፡ ብዛዕባ እቲ ዚምስርትዎ ዕርክነት ኪጥንቀቑ ኣገዳሲ እዩ።
መጽሓፍ ቅዱስ ነቶም መጻምድቲ ዚደልዩ ዘለዉ ኣገልገልቲ ኣምላኽ፡ ብጐይታ ጥራይ ኪምርዓዉ፡ ማለት ርእሱ ወፍዩ እተጠምቀን ምስ ቅዱስ ጽሑፋዊ ትምህርትታት ተሰማሚዑ ዚነብርን ኣገልጋሊ የሆዋ ኺምርዓዉ እዩ ዚመኽሮም።
ክርስትያናት ምስ ኣማኒ ዝዀነ ብጻይ እንተ ተመርዕዮም፡ ርእሱ ንየሆዋ ዝወፈየን ንጽህናኦም ምእንቲ ኺሕልዉ ኺሕግዞም ዚኽእልን መጻምድቲ እዮም ዚረኽቡ።
የሆዋ፡ ንኣገልገልቱ ዚጠቕሞም እንታይ ምዃኑ ይፈልጥ እዩ፣ እቲ ንሓዳር ብዚምልከት ዘለዎ ኣረኣእያ ድማ ሓድሽ ኣይኰነን።
ነቲ ብሙሴ ኣቢሉ ንእስራኤላውያን ሂብዎም ዝነበረ ንጹር ትእዛዝ እስከ ንርአ።
እስራኤላውያን ምስቶም ኣብ ዙርያኦም ዝነበሩ ንየሆዋ ዘየገልግሉ ሰባት ብዚተሓሓዝ፡ ኣይትዋሰቦም።
ከመይሲ፡ ንደቅኻ፡ ካልኦት ኣማልኽቲ ምእንቲ ኼገልግሉ፡ ካብ ምስዓበይ ኪመልስዎም እዮም ዚብል መምርሒ ተዋሂብዎም ነበረ።
ከመይ ጌርና ኢና ንሕልናና ኸነሰልጥኖ እንኽእል፧
ብጸሎት ዚግበር ስሩዕ መጽናዕቲ መጽሓፍ ቅዱስ፡ ብዛዕባ እቲ ዘንበብናዮ ምስትንታን፡ ድሕሪኡ ድማ ነቲ እተመሃርናዮ ኣብ ግብሪ ምውዓል፡ ንሕልናና ንምስልጣን ዜኽልእ ወሳኒ መገድታት እዩ።
እዚ ኸኣ ሓቅታትን ሕግታትን ምፍላጥ የጠቓልል እዩ።
ኣብ መጽሓፍ ቅዱስ እንገብሮ መጽናዕቲ፡ ብዛዕባ የሆዋን ብዛዕባ ባህርያቱን ብዛዕባ እቲ ንሱ ዚፈትዎን ዚጸልኦን ነገራት በብግዜኡ እናነጸረ ዚኸይድ ስእሊ ኺህበና ኣለዎ።
በዚ ኸምዚ፡ ሕልናና ምስ መገድታት የሆዋ ኣምላኽ እናተሰማምዐ ይኸይድ።
እዚ ድማ ንዕኡ ብዝያዳ ምእንቲ ኽንመስሎ፡ ንልብና ኼለዓዕሎ ይግባእ።
ሓደ ኣማኒ ዝዀነ ብጻይና ኣብ ገሊኡ ጕዳይ ብሕልናኡ ተደሪኹ ዝገበሮ ውሳነ ኺርድኣና እንተ ዘይክኢሉ፡ ቀልጢፍና ኽንፈርዶ ወይ ሓሳቡ ኪቕይር ጸቕጢ ኽንገብረሉ ኣይግባእን።
ምናልባት ሕልናኡ ገና ድኹም ስለ ዝዀነ፡ ዝያዳ ስልጠና የድልዮ ይኸውን፡ ወይ እውን ኣብ ገሊኡ ጕዳያት ተነቃፊ ኪኸውን ይኽእል እዩ።
ነፍሲ ወከፍ ሰብ፡ ብፈተና ናይ ምውዳቕ ወይ ከኣ ካብቲ ፈተና ናይ ምርሓቕ ምርጫ ኣለዎ።
የሱስ ካብ ቃል ኣምላኽ ብምጥቃስ ንነፍሲ ወከፍ ካብ ድያብሎስ ዝመጸ ፈተና ብኡብኡ ነጸጎ።
በዚ ኸምዚ ድማ ንልዑላውነት ኣምላኽ ደገፈ።
ሰይጣን ግና ተስፋ ኣይቈረጸን።
ምሹእ ግዜ ኽሳዕ ዚረክብ ተጸበየ።
የሱስ ከኣ ነቲ ሰይጣን ንንጽህናኡ ንምብልሻው ዚገብሮ ዝነበረ ጻዕሪ ይነጽጎ ነበረ።
ይኹን እምበር፡ ሰይጣን ንዓኻ እውን ሓዊሱ፡ ንዅሎም ሰዓብቲ የሱስ ኣብ መጻወድያ ኼእትዎም ይፍትን እዩ።
እቲ ንልዑላውነት ኣምላኽ ዚምልከት ጕዳይ ሕጂ እውን ይቕጽል ስለ ዘሎ፡ የሆዋ ነቲ ፈታኒ፡ በዛ ዓለም ተጠቒሙ ኺፍትነና ፈቒዱሉ እዩ።
ኰይኑ ግና፡ ኣምላኽ ኣብ ፈተና ኣየእትወናን እዩ።
ብኣንጻሩ እኳ ደኣስ፡ ብኣና ይተኣማመንን ኪሕግዘና ይደልን እዩ።
ይኹን እምበር፡ ነቲ ናይ ምምራጽ ናጽነትና ስለ ዜኽብሮ፡ ኣብ ፈተና ኸይንወድቕ ኣይዓግተናን እዩ፣ ኣብ ክንዳኡስ፡ ብምርጫና ንዕኡ እሙናት ክንከውን እዩ ዚደልየና።
ንሕና ድማ ክልተ ነገር ክንገብር፡ ማለት ብመንፈስ ንቑሓት ክንከውንን ኣዘውቲርና ኽንጽልን ኣሎና።
ክርስትያናት ምስ ገለልትነት ዚተሓሓዝ ጕዳያት ኪልዓል ከሎ ግቡእ መልሲ ምእንቲ ኺህቡ፡ ኣእምሮኦምን ሕልናኦምን ኬሰልጥኑ ኣለዎም።
ካብ ዩጎዝላቭያ ነበር ዝመጸት ሚርየታ ዝስማ ሓብቲ እስከ ኸም ኣብነት ንውሰድ።
ኣብቲ ዝዓበየትሉ ኸባቢ፡ ተቐማጦ ሰርብያ ኣዝዮም እዮም ዚጽልኡ።
ኰይኑ ግና፡ የሆዋ ኸም ዘየዳሉን ዓሌታዊ ጸገማት ከም ዚልዓዓል ዚገብር ሰይጣን ምዃኑን ምስ ፈለጠት፡ ነቲ ዝነበራ ሃገራዊ ስምዒት ከተወግዶ ጸዓረት።
ይኹን እምበር፡ ኣብቲ እትነብረሉ ኸባቢ ዓሌታዊ ዓመጻ ምስ ተላዕለ፡ እቲ ቐደም ዝነበራ ጽልኢ ኪቕልቀል ጀመረ፣ ንተቐማጦ ሰርብያ ምስባኽ ድማ ኣዝዩ ኸበዳ።
እቲ ኣሉታዊ ስምዒታ ባዕሉ ኽሳዕ ዚጠፍእ ኢዳን እግራን ኣጣሚራ ኽትጽበ ኸም ዘይብላ ግና ተገንዘበት።
ነዚ ጸገም እዚ ምእንቲ ኽትዋጽኣሉ ንየሆዋ ለመነቶ።
ሚርየታ ኸምዚ በለት፦ ኣቓልቦይ ኣብ ኣገልግሎት ምግባረይ ኣዝዩ ሓጊዙኒ እዩ።
ምኽንያቱ፡ ኣብ ኣገልግሎት ነቲ ተፈታዊ ባህርያት የሆዋ ክቐድሖ ስለ ዝጽዕር፡ እቲ ዝነበረኒ ኣሉታዊ ስምዒት ቀስ ብቐስ ጠፊኡ እዩ።
እታ ምምጥጣር ዝትርጉማ ናይ ግሪኽኛ ግሲ፡ ምናልባት እውን ክንዮ እቲ ኽትበጽሖ እትኽእል ንዘሎ ነገር ንምሓዝ ኣእዳውካ ምዝርጋሕ ተመልክት።
ሃዋርያ ጳውሎስ ከኣ ነዛ ቓል እዚኣ ብምጥቃም፡ መንፈሳዊ ዕቤት ጻዕሪ ኸም ዚሓትት ኣጕልሐ።
ሓደ ሓው ኣብ ጉባኤኡ ብኸመይ ኪሕግዝ ከም ዚኽእል ኪሓስብ ከሎ እሞ ኣብ ኣእምሮኻ ስኣሎ።
ገና ኣገልጋሊ ጉባኤ እኳ እንተ ዘይኰነ፡ መንፈሳዊ ባህርያት ኬማዕብል ከም ዘለዎ ይግንዘብ እዩ።
ፈለማ፡ ኣገልጋሊ ጉባኤ ኪኸውን ይጽዕር።
ድሕሪ ግዜ፡ ሓላዊ ዀይኑ ኼገልገል ዜኽእሎ መንፈሳዊ ብቕዓታት ኬጥሪ እውን ይጽዕር።
ኣብ ክልቲኡ መዳይ ድማ፡ ተወሳኺ ሓላፍነታት ጉባኤ ኺስከም ዜኽእሎ ብቕዓታት ኬጥሪ ብዙሕ ጻዕሪ ይገብር እዩ።
ብተመሳሳሊ፡ ፈለምቲ፡ ቤት-ኤላውያን፡ ወይ ወለንተኛታት ህንጸት ኣዳራሽ መንግስቲ ኣምላኽ ኪዀኑ ዚደልዩ ኣሕዋትን ኣሓትን ነዚ ሸቶታት እዚ ኪወቕዑ ኺመጣጠሩ ኣለዎም።
የሆዋ ብጸጋኡ ንዝጐሃየ ልቢ ዜጸናንዕ ምዃኑ ዓብዪ በረኸት እዩ።
ጳውሎስ ነቶም መስጐጕቲ ዜሕልፉ ኣብ ተሰሎንቄ ዝነበሩ ክርስትያናት፡ ነቲ ኣብ ናይ ሎሚ ጥቕስና ዘሎ ቓላት ጸሓፈሎም።
የሆዋ ብጸጋኡ ፍቕራዊ ሓልዮት ዜርእየና ምዃኑ ምፍላጥናስ ኣየ ኽንደይ ዜጸናንዕ ኰን እዩ! ሓጥኣን ስለ ዝዀንና፡ የሆዋ እንተ ዘይሕግዘና ነይሩ ተስፋ ኣይምሃለወናን።
ይኹን እምበር፡ የሆዋ ዜደንቕ ተስፋ ሂቡና ኣሎ።
የሱስ ንሰዓብቱ፡ ንወዲ ኣለልዩ ብእኡ ዚኣምን ዘበለስ፡ ናይ ዘለኣለም ህይወት ኪህልዎ እዚ ፍቓድ ኣቦይ እዩ ኢሉ ኣተስፈዎም።
እወ፡ ተስፋ ናይ ዘለኣለም ህይወት ውህበት ኣምላኽን ዜደንቕ መግለጺ ጸጋኡን እዩ።
ጳውሎስ ነዚ ሓቂ እዚ ተገንዚብዎን የማስወሉን ስለ ዝነበረ፡ እቲ ንዅሉ ዓይነት ሰብ ድሕነት ዜምጽእ ጸጋ ኣምላኽ ተገሊጹ ኣሎ በለ።
ሃዋርያ ጴጥሮስ ንእተወሰነ ግዜ ኣይሁድ ብዛዕባ ዘይኰኑ ሰባት ኣሉታዊ ኣረኣእያ ነይርዎ እዩ፣ ነዚ ግና በብቝሩብ ካብ ልቡ ደምሲስዎ እዩ።
ንሕና እውን ኣሉታዊ ኣረኣእያ ኸም ዘሎና ወይ ብዓሌትና ኸም እንሕበን እንተ ተፈሊጡና፡ ካብ ልብና ንምምሓዉ ሓያል ጻዕሪ ኽንገብር ኣሎና።
ዋላ ሓዴና ድሕነት ከም ዘይግብኣና፡ ኵላትና ዜግነትና ብዘየገድስ ዘይፍጹማት ሰባት ምዃንና ኸነስተንትን ንኽእል ኢና።
እሞ ደኣ ስለምንታይ ካብ ካልኦት እንበልጽ ኰይኑ ዚስምዓና፧
ከምቲ ሃዋርያ ጳውሎስ ዝነበሮ ኣረኣእያ ኺህልወና ኣለዎ፣ ንሱ ነቶም ከምኡ ቕቡኣት ዝነበሩ ክርስትያናት፡ ኣባላት ቤተ ሰብ ኣምላኽ ኢኹም እምበር፡ ኣጋይሽን ጓኖትን ኣይኰንኩምን ኢሉ ምዒድዎም ነይሩ እዩ።
ብዛዕባ እቶም ካልእ ዝዓሌቶም ዘሎና ኣሉታዊ ኣረኣእያ ንምውጋድ እንገብሮ ጻዕሪ፡ ብርግጽ ሓድሽ ስብእና ንምልባስ ኪሕግዘና እዩ።
የሆዋ፡ ድልድልቲ እምነት ምእንቲ ኽትህልወና ኢሉ ነቲ ቓሉ ዝዀነ መጽሓፍ ቅዱስ ሂቡና ኣሎ።
ሕጉሳት ክንከውንን ኪሰልጠናን እንተ ደሊና፡ ንቓል ኣምላኽ ኣዘውቲርና፡ እንተ ተኻኢሉ ድማ በብመዓልቱ ኸነንብቦ ኣሎና።
ድሕሪኡ፡ ከምቶም ቅድሚ ክርስትና ዝነበሩ ኣምለኽቲ የሆዋ፡ ብዛዕባ ተስፋታት የሆዋ ኣዘውቲርና ኸነስተንትንን ንስርዓታቱ ኽንእዘዞን ኣሎና።
የሆዋ ብእሙንን ኣስተውዓልን ባርያ ኣቢሉ ኣኺሉ ዚተርፍ መንፈሳዊ ምግቢ ብምሃብ እውን ባሪኹና እዩ።
ስለዚ፡ ነቲ ኻብቲ የሆዋ ዘዳለወልና መንፈሳዊ መሰናድዎታት እንምሃሮ ትምህርቲ ኣኽቢርና ብምርኣይ፡ ከምቶም ብዛዕባ ተስፋ መንግስቲ ኣምላኽ ርግጽ ትጽቢት ዝነበሮም ጥንቲ ዝነበሩ ኣብነታት እምነት ክንከውን ኢና።
ጸሎት እውን ነቶም ቅድሚ ክርስትና ዝነበሩ መሰኻኽር እምነቶም ኬደልድሉ ብዙሕ ሓጊዝዎም እዩ።
ኣምላኽ ንጸሎቶም ኪምልሰሎም ከሎ፡ እምነቶም ደልዲላ እያ።
ሓንቲ ኣብ ነዘርላንድስ እትሕትም ጋዜጣ ብዛዕባ ኣኼባ መራሕቲ ቤተ ክርስትያን ኣብ ዘቕረበቶ ጸብጻብ፡ ምናዳ ሃሩር ኣብ ዚዀነሉ እዋን፡ ዘይምዕሩግ ክዳውንቲ ትርኢ ኢኻ በለት።
ኣስዕብ ኣቢላ፡ ኣብ ኣኼባ ናይ የሆዋ መሰኻኽር ግና ከምኡ ኣይኰነን በለት።
እወ፡ ናይ የሆዋ መሰኻኽር፡ ትሕትናን ልብምናን ብዜርኢ ግቡእ ክዳውንቲ፡ ንኣምላኽ ተወፋይነት ንዘለዎም ከም ዚግባእ ስለ ዚስለሙ፡ ብዙሕ ሳዕ ይንኣዱ እዮም።
ሃዋርያ ጳውሎስ ኣብዛ ጥቕሲ እዚኣ ብዛዕባ ኣንስቲ እኳ ይዛረብ እንተ ነበረ፡ እቲ መሰረታዊ ስርዓት ግና ንክርስትያን ሰብኡት እውን ዚምልከት እዩ።
ንሕና ህዝቢ የሆዋ ስለ ዝዀንና፡ ግቡእ ስርዓት ኣከዳድና ንዓና ኣገዳስነት ኣለዎ፣ ነቲ እነምልኾ ኣምላኽና እውን ኣገዳስነት ኣለዎ።
ቅዱሳት ጽሑፋት ብዛዕባ ኣከዳድናን ኣመለኻኽዓን ዚብሎ ነገር፡ እቲ ልዑላዊ ጐይታ ዅሉ ፍጥረት ነቶም ናይ ሓቂ ኣምለኽቱ ብዛዕባ ኣከዳድና ጽቡቕ ስርዓት ኪህልዎም ከም ዚደልዮም ብዘየማትእ መገዲ ይሕብር እዩ።
ስለዚ፡ ኣብ ኣከዳድናናን ኣመለኻኽዓናን ነቲ ልዑላዊ ጐይታ ዝዀነ የሆዋ እንታይ ባህ ከም ዜብሎ ኣብ ግምት ከነእቱ ኣሎና።
ገሊኦም ብዛዕባ ትንቢታት መጽሓፍ ቅዱስ የጽንዑ እዮም፣ ወይ ከኣ ነቲ ኣብ መጽሓፍ ቅዱስ ዘሎ ዛንታታት ምስ ታሪኽን ስነ ጥንትን ስነ ፍልጠትን ብምንጽጻር ብዛዕባ ልክዕነቱ የጽንዑ እዮም።
ንኣብነት፡ ኣብ ሓደ ማራኺ ትንቢት ኣሎ።
እታ ፍቕዲ እቲኣ፡ ቀንዲ ፍረ ነገር መጽሓፍ ቅዱስ ሒዛ ኣላ፣ እዚ ድማ ልዑላውነት ኣምላኽ ቅኑዕ ምዃኑ ኸም ዚረጋገጽን ብመንግስቲ ኣምላኽ ኣቢሉ ስሙ ኸም ዚቕደስን እዩ።
ኣብታ ሓንቲ ፍቕዲ እቲኣ ጥራይ፡ የሆዋ ንዅሉ እቲ ደቂ ሰብ ካብ ኤደን ኣትሒዙ ዝወረዶም መከራ ብኸመይ ከም ዚፈትሖ ብስእላዊ ቓላት ተገሊጹ ኣሎ።
እሞ ደኣ ብኸመይ ከተጽንዓ ትኽእል፧
ሓደ መገዲ፡ ሰሌዳ ግዜ ምድላው እዩ።
ኣምላኽ ከመይ ገይሩ በብግዜኡ ብዛዕባ እዚ ንሰባት ከም ዝገለጸሎምን እቲ ትንቢት መዓስ ከም እተፈጸመን ዚሕብር ቀንዲ ጥቕስታት መጽሓፍ ቅዱስ ኣብኡ ዘርዝር።
ኣብ መንጎ እቲ ጥቕስታት ዘሎ ስኒት ምስ ረኣኻ፡ ነብያትን ጸሓፍት መጽሓፍ ቅዱስን ብመንፈስ ቅዱስ ተደሪኾም ከም ዝጸሓፉ ኽትድምድም ኢኻ።
ሃዋርያ ጳውሎስ ብዛዕባ ክርስትያን ብጾቱ ጽቡቕ ተዛሪቡ እዩ።
ምስ ገሊኣቶም ንሓያሎ ዓመታት ስለ እተጓዕዘ፡ ድኽመታቶም ይፈልጥ ከም ዝነበረ ዜጠራጥር ኣይኰነን፣ ኰይኑ ግና፡ ብዛዕባኦም ጽቡቕ እዩ ተዛሪቡ።
ንኣብነት፡ ጳውሎስ ብዛዕባ ጢሞቴዎስ ኪገልጽ ከሎ፡ ፍቑረይን እሙን ውሉደይን ኢልዎ ኣሎ፣ ብዛዕባ ኻልኦት ክርስትያናት ናይ ሓቂ ኸም ዚሓሊ እውን ገሊጹ ኣሎ።
ንጉባኤ ቈረንቶስ ብዛዕባ ቲቶስ ኪገልጸላ ኸሎ ከኣ፡ ንሱ ብጻየይን ንጥቕምኹም መዓይይተይን እዩ ብምባል ንኢድዎ ኣሎ።
ጢሞቴዎስን ቲቶስን፡ ጳውሎስ ብዛዕባኦም እንታይ ከም ዚሓስብ ምስ ፈለጡስ ክሳዕ ክንደይ ኰን ተተባቢዖም ይዀኑ! ጳውሎስን በርናባስን ናብቲ ብግፍዒ መጥቃዕቲ ወሪድዎም ዝነበረ ቦታ ተመሊሶም ብምኻድ ንህይወቶም ኣብ ሓደጋ ኣእትዮምዋ እዮም።
ንኣብነት፡ ኣብ ልስጥራ ኸቢድ ምጽራር እኳ እንተ ኣጋጠሞም፡ ነቶም ሓደስቲ ደቀ መዛሙርቲ ኣብ እምነት ኪጸንዑ ምእንቲ ኼተባብዕዎም ናብኡ ተመሊሶም ከይዶም እዮም።
ጳውሎስ ድሕሪ እቲ ኣብ ኤፌሶን ዘጋጠሞ ናዕቢ ነቶም ደቀ መዛሙርቲ ኣተባቢዕዎም እዩ።
የሱስ ብሓጐስ ኣብ ጐድኒ ኣቦኡ ዀይኑ ዓይዩ እዩ፣ እቲ ዝዓየዮ ዕዮን ንየሆዋ ኸም ዜሐጕሶ ምፍላጡን ከኣ እዩ ኣሐጒስዎ።
ንሕናኸ ኸመይ ኢና፧
የሆዋ ኣብ ምሃብን ኣብ ምቕባልን ሓጐስ ከም ዘሎ ገሊጹ እዩ።
ሓቂ ምቕባልና ሓጐስ ኣምጺኡሉና እዩ፣ ሓቂ ንኻልኦት ክንነግሮም ከለና እውን ሓጐስ የምጽኣልና እዩ።
ሓቅታት መጽሓፍ ቅዱስ ንኻልኦት ክንነግሮም ከለና፡ ብመንፈሳዊ መዳይ ዝጠመዩ ሰባት ንኣምላኽናን ነቲ ኣብ ቃሉ ዚርከብ ክቡር ሓቅታትን ኪርድእዎን ኬማስዉሉን ስለ ዚጅምሩ፡ ደስ ይብለና እዩ።
ኣብ ኣተሓሳስባኦም ጥራይ ዘይኰነስ፡ ኣብ መገዲ ህይወቶም እውን ለውጥታት ኪገብሩ ምርኣይና ንልብና ይትንክዮ እዩ።
ሽዑ፡ ነቲ ብስራት ናይ ምንጋር ዕዮ ኣዝዩ ኣገዳሲ ምዃኑ ኸነስተውዕል ንኽእል።
ነቶም ምስ ኣምላኽ ዚዕረቑ፡ መገዲ ናይ ዘለኣለም ህይወት ይኸፍተሎም እዩ።
የሱስ ንየሆዋን ንቓል ኣምላኽን ንሰባትን ፍቕሪ ስለ ዘለዎ፡ ኪምህር ከሎ ልቢ ሰባት ይትንኪ ነይሩ እዩ።
ወለዲ እውን ከምዚ ዓይነት ፍቕሪ እንተ ኣልይዎም፡ ንልቢ ደቆም ኪትንክዩ ይኽእሉ እዮም።
ስለዚ፡ ኣቱም ወለዲ፡ ንመጽሓፍ ቅዱስን ንጽሑፋትናን ጽቡቕ ጌርኩም ኣጽንዕዎ።
ኣብ ፍጥረትን ብዛዕባኡ ኣብ ዚገልጽ ጽሑፋትን ተገዳስነት ኣሕድሩ።
ከምኡ ምግባርኩም፡ ንፍልጠትኹም ኬስፍሖ፡ ብዛዕባ የሆዋ ዘሎኩም ግንዛበ ኼዕምቖ፡ ንደቅኹም ንምምሃር ከኣ ብዝያዳ እተዓጠቕኩም ኪገብረኩም እዩ።
ልብኹም በቲ ኣብ መጽሓፍ ቅዱስ ዚርከብ ሓቂ ምስ ዚምላእ፡ ብዛዕባኡ ምስ ኣባላት ስድራ ቤትኩም ንምምይያጥ ድሌት ኪሓድረኩም እዩ።
ነዚ ድማ ንክርስትያናዊ ኣኼባታት ኣብ እትዳለውሉ እዋን ወይ ኣብ ኣምልኾ ስድራ ቤት ጥራይ ዘይኰነስ፡ ወትሩ ግበርዎ።
ንኸምዚ ዓይነት ምይይጥ ከኣ እስከ ንግበሮ ኢልኩም ግዴታ ተሰሚዕኩም ዘይኰነስ፡ ኣብ መዓልታዊ ዕላልኩም ብባህርያዊ መገዲ ኣእትውዎ።
መጽሓፍ ቅዱስ ብዛዕባ እቲ ምስ ባህርያዊ ጾታዊ ርክብ ዚተሓሓዝ ዓይነትን ደረትን መግለጺ ፍቕሪ ዝርዝር መምርሒ እኳ እንተ ዘይሃበ፡ ብዛዕባ መግለጺ ፍቕሪ ግና ይጠቅስ እዩ።
ክርስትያን ሰብ ሓዳር ንሓድሕዶም ኪላዋውሁ ኣለዎም።
ንኣምላኽን ንብጻይናን ድልዱል ፍቕሪ ምስ ዚህልወና፡ ኣብ ሓዳርና ኣትዩ ኺብትኖ ዚኽእል ነገር ኣይህሉን እዩ።
ገሊኡ ሓዳር ብሰንኪ ወልፊ ስእለ ጽዩፍ ኣብ ውጥረት ኣትዩ ወይ ተበቲኑ እዩ።
ብስእለ ጽዩፍ ከይንስሓብ ወይ ካብ ሓዳርና ወጻኢ ኸይንጥምት ክንጥንቀቕ ኣሎና።
ምስ ዘይመጻምድትና እንኳሸም ከም ዘለና መሲልና ኸይንርአ እውን ክንጥቀቕ ኣሎና፣ ከመይሲ፡ እዚ ሃሳዪ እዩ።
ኣምላኽ ኵሉ ሓሳባትን ተግባራትን ከም ዚፈልጥ ምዝካርና፡ ነቲ ንዕኡ ባህ ከነብሎን ብንጽህና ኽንመላለስን ዘሎና ባህጊ የሐይሎ እዩ።
ኣብ ቈሎሴ ዝነበሩ ክርስትያናት ንየሆዋ ዚበቕዑ ዀይኖም ምእንቲ ኺመላለሱን ብዅሉ ንዕኡ ምእንቲ ኼሐጕስዎን፡ ከምዚ ዝበለ ልክዕ ፍልጠት የድልዮም ነበረ።
እዚ ድማ ብሰናይ ግብሪ ዘበለ እናፈረዩ’ ኺመላለሱ፡ ምናዳ ኸኣ ኣዘውቲሮም እቲ ብስራት ኪሰብኩ የኽእሎም ነበረ።
ሓደ ኣምላኺ የሆዋ ብውጽኢታዊ መገዲ ንምግልጋል፡ ልማድ መጽናዕቲ መጽሓፍ ቅዱስ ኪህልዎ ኣለዎ።
ንተምሃሮ መጽሓፍ ቅዱስ፡ ነዚ ነጥብ እዚ ኸነረድኦም ኣሎና።
ንሕና ንባዕልና እውን እዚ ኣገዳሲ ምዃኑ ኽንኣምነሉ ኣሎና።
ንሕና ንባዕልና ጽቡቕ ልማድ መጽናዕቲ መጽሓፍ ቅዱስ ኪህልወና ኣለዎ።
ስለዚ፡ ንርእስኻ ኸምዚ ኢልካ ሕተት፦ ሰባት ምስ ቅዱስ ጽሑፋዊ ትምህርትታት ዚጻረር ሓሳባት ምስ ዚገልጹ ወይ ከቢድ ሕቶ ምስ ዚሓትቱኒ፡ ኣብ መጽሓፍ ቅዱስ ተመርኲሰ ኽምልስ እኽእል ድየ፧
ካብ ብሕታዊ መጽናዕቲ መጽሓፍ ቅዱስ ክሳዕ ክንደይ ከም እንጥቀም ንኻልኦት ክንነግሮም ከለና፡ ትጉሃት ተምሃሮ ቕዱሳት ጽሑፋት ብምዃን ኪጥቀሙ ኸም ዚኽእሉ ነተባብዖም ኢና ዘለና።
የሆዋ ንቕቡኣት ድሕሪ ሞትን ትንሳኤን የሱስ እዩ ኺሓርዮም ጀሚሩ፣ ኣብታ ኣብ ቀዳማይ ዘመን ክርስትያናዊት ጉባኤ ዝነበሩ ዅላቶም ድማ ቅቡኣት ዝነበሩ እዩ ዚመስል።
ካብ ቀዳማይ ዘመን ክሳዕ መጀመርታ ዳሕሮት መዓልትታት፡ መብዛሕትኦም እቶም ሰዓብቲ የሱስ ኢና ዚብሉ ሰባት ናይ ሓሶት ክርስትያናት እዮም ነይሮም፣ የሱስ ከኣ ምስ ክርዳድ እዩ ኣመሳሲልዎም።
ይኹን እምበር፡ የሆዋ ኣብ ኵሉ እቲ ዝሓለፈ ግዜያት ንገሊኦም እሙናት ይቐብእ ነይሩ እዩ፣ ንሳቶም ድማ ከምቲ የሱስ ስርናይ ኢሉ ዝገለጾም ምዃኖም ኣርእዮም እዮም።
ኣብ ዳሕሮት መዓልትታት፡ የሆዋ ነቶም ን144,000 ዜቝሙ ሰባት ካብ ምሕራይ ኣየቋረጸን።
ንገሊኦም ሰባት ኣብዚ እዋን እዚ ድሒሩ ኺሓርዮም እንተ ወሲኑ፡ ንጥበቡ ኣብ ሕቶ እነእትዎ ንሕና መን ኢና፧
ከምቶም ጐይታኦም ኣብ መበል 11 ሰዓት ንዝቘጸሮም ሰብ ውዕለት ብዛዕባ ዝሓዘሉ መገዲ ዘጕረምረሙ ሰብ ውዕለት ከይንኸውን ክንጥንቀቕ ኣሎና።
ሎሚ ኣምላኽ ከምቲ ንኣብርሃም ኪገብሮ ዝሓተቶ ነገር ኣይሓትተናን እዩ።
ኰይኑ ግና፡ ትእዛዛቱ ንምሕላዉ ኸቢድ ኣብ ዝዀነሉ ግዜ ወይ ስለምንታይ እቲ ትእዛዛት እቲ ኸም ዝሃበና ኣብ ዘይንርድኣሉ እዋን እኳ እንተ ዀነ፡ ክንእዘዞ ይሓትተና እዩ።
ኣምላኽ ክትገብሮ ዚደልየካ ኣጸጋሚ ዝዀነካ ነገር ክትዝክርዶ ትኽእል፧
ንገሊኦም ዕዮ ስብከት ይኸብዶም እዩ።
ምናልባት ሓፋራት ብምዃኖም፡ ንዘይፈልጥዎ ሰብ ቀሪቦም ብስራት መንግስቲ ኣምላኽ ምንጋር ይኸብዶም ይኸውን።
ገሊኦም ከኣ ኣብ ቤት ትምህርቲ ወይ ኣብ ስራሕ ካብ ካልኦት እተፈልዩ ምዃኖም ይኸብዶም እዩ።
ከም ኣብርሃም ልዕሊ ዓቕምኻ ዝዀነ ነገር ንምግባር ናብ ከረን ሞርያ ትድይብ ከም ዘለኻ ዀይኑዶ ይስምዓካ፧
ከምኡ እንተ ተሰሚዑካ፡ ብዛዕባ ኣብርሃምን እምነቱን ሕሰብ! ብዛዕባ እሙናት ሰብኡትን ኣንስትን ምስትንታንካ፡ ንዓታቶም ንምምሳልን ንየሆዋ ኸም ፈታዊኻ ንምቕራቡን ክትድረኽ ትኽእል ኢኻ።
ሳኦል ንዳዊት ኪቐትሎ ስለ ዝቘረጸ፡ ዮናታን ንመን እሙን ኪኸውን ከም ዘለዎ ኺመርጽ ተገዲዱ እዩ።
ምስ ዳዊት ኪዳን እኳ እንተ ተኣታተወ፡ ዮናታን ንኣቦኡ እውን ይግዝኦ ነይሩ እዩ።
ኰይኑ ግና፡ ኣምላኽ ምስ ዳዊት እምበር፡ ምስ ሳኦል ከም ዘይኰነ ይፈልጥ ነይሩ እዩ።
ስለዚ ድማ፡ ነቲ ንዳዊት ዝነበሮ ተኣማንነት፡ ካብቲ ንኣቦኡ ዝነበሮ ተኣማንነት ኣቐዲምዎ እዩ።
በዚ ምኽንያት እዚ ኸኣ፡ ንዳዊት ኪሕባእ ኣጠንቂቕዎ፡ ደሓር እውን ብዛዕባኡ ኣብ ቅድሚ ሳኦል ጽቡቕ ተዛሪቡ እዩ።
እንተ ዘይተጠንቂቕና፡ ንሃገርና፡ ንቤት ትምህርትና፡ ወይ ንናይ ስፖርት ጋንታና ዘሎና ተኣማንነት፡ ነቲ ንኣምላኽ ዘሎና ተኣማንነት ኬዳኽሞ ይኽእል እዩ።
ንኣብነት፡ ሄንሪ፡ ቸስ ምጽዋት ይፈቱ እዩ።
ቤት ትምህርቱ ድማ ነቲ ውድድር ናይ ምዕዋት ልምዲ ነበራ፣ ንሱ እውን ዚከኣሎ ጻዕሪ ኺገብር ደለየ።
ኰይኑ ግና፡ ዘጋጠሞ ነገር ባዕሉ ኸምዚ ኢሉ ገሊጹ እዩ፦ በብቝሩብ ንቤት ትምህርትና ዝነበረኒ ተኣማንነት ካብቲ ንኣምላኽ ዝነበረኒ ተኣማንነት ንላዕሊ ቐዳምነት ክህቦ ጀሚረ።
ብሰንኪ እቲ ኣብ ቀዳመ ሰንበት ዚግበር ጸወታ ቸስ፡ ንኣገልግሎተይ ግዜ እስእን ነይረ።
ስለዚ፡ ካብቲ ጋንታ ቸስ ክወጽእ ወሲነ።
ኣብ ጉባኤ ንኼገልግሉ ዚምሃሩ ኣሕዋት ብመሰረት ስርዓት መጽሓፍ ቅዱስ ኪሓስቡ ኺምሃሩ ኣለዎም።
ንኣብነት፡ ሓደ ሽማግለ ንሓደ ሓው፡ ኣፍ ደገ ኣዳራሽ መንግስቲ ኣምላኽ ንኼጽርን ንእግሪ ዚዓናቕፍ ነገራት ኬልግስን ይሓትቶ ይኸውን።
ኣንቢቡ፡ እቲ ሓው ንመንግስቲ ኣምላኽ ንምጽብባቕ ዚዓይዮ ዕዮ፡ ንትምህርቲ እቲ መድሓኒና ዝዀነ ኣምላኽ ብኸመይ ከም ዚስልሞ ኺገልጸሉ ይኽእል እዩ።
ነቲ ሓው ብዛዕባ እቶም ኣብ ጉባኤ ዘለዉ ኣረጋውያንን ዕዮኡ ብኸመይ ከም ዚጠቕሞምን ንኺሓስብ እውን ኪሕግዞ ይኽእል እዩ።
ነቲ ሓው ኬሰልጥኖ ኸሎ ኸምዚ ዓይነት ዝርርብ ምግባሩ፡ ኣብ ክንዲ ኣብ ሕጊ ብዝያዳ ኣብ ሰባት ንኼተኵር ይሕግዞ እዩ።
ኣብታ ጉባኤ ዘለዉ ኣሕዋትን ኣሓትን ካብቲ ዚዓይዮ ዕዮ ኺጥቀሙ ኸለዉ ብምርኣዩ ኸኣ ይሕጐስ እዩ።
ብተወሳኺ፡ እቲ ሽማግለ ነቲ ሓው፡ ንርእይቶታቱ ንኺትግብሮ ኣብ ዚገብሮ ጻዕሪ ኺንእዶ ኣለዎ።
ልክዕ ከምቲ ማይ ንሓንቲ ተኽሊ ንኽትለምዕ ዚሕግዛ፡ ልባዊ ናእዳ እውን ንሓደ ዚስልጥን ሓው ዕቤት ንኺገብር ይሕግዞ እዩ።
ናይ ሓቂ ክርስትያናት ከመይ ዝበለ ዜደንቕ ተስፋ ዀን እዩ ዘለዎም! ኵላትና፡ ካብቶም ቅቡኣት ኰንና ኻብተን ካልኦት ኣባጊዕ፡ እቲ ናይ መጀመርታ ዕላማ ኣምላኽ ኪፍጸምን ስም የሆዋ ኪቕደስን ከሎ ኽንርኢ ተስፋ ንገብር ኢና።
እዚ ሃንቀው ኢልና እንጽበዮ ኣዝዩ ኣገዳሲ ነገራት እዩ።
ኣብ ናይ ኣምላኽ ሓድሽ ሰማያት ወይ ኣብታ ሓዳስ ምድሪ ዓስቢ ዘለኣለማዊ ህይወት ክንረክብ እውን ንህንጠ ኢና።
ክሳዕ ሽዑ ግና፡ መንፈሳዊ ብልጽግና ህዝቢ ኣምላኽ ክንርኢ ንደሊ ኢና።
እቶም ኣብዛ ናይ ሰይጣን ዓለም ዘለዉ እውን ተስፋ ዚገብርዎ ነገራት ኣለዎም፣ ተስፋኦም ከም ዚፍጸም ግና ርግጸኛታት ኣይኰኑን።
ንኣብነት፡ ብሚልዮናት ዚቝጸሩ ተጣላዕቲ ኣብ ሎተሪ ኺዕወቱ ተስፋ ይገብሩ እዮም፣ ከም ዚዕወቱ ግና ርግጸኛታት ኣይኰኑን።
በቲ ኻልእ ሸነኽ ግና፡ ናይ ሓቂ እምነት፡ ርግጽ ትጽቢት ክርስትያናዊ ተስፋና እያ።
ዳዊት፡ ሰሎሞን ነዚ ቤት ኣምላኽ ምህናጽ ዝኣመሰለ ኣገዳሲ ዕዮ እዚ ተቘጻጺሩ ኺዓይዮ ብቕዓት ከም ዘይብሉ ሓሲቡ ኪኸውን ይኽእል እዩ።
እታ ቤተ መቕደስ፡ ኣዝያ ዓባይ ክትከውን እኳ እንተ ነበራ፡ ሰሎሞን ግና ኣብቲ ግዜ እቲ ንእሽቶን ዘይምኩርን እዩ ነይሩ።
ይኹን እምበር፡ ዳዊት፡ የሆዋ ንሰሎሞን ነቲ ዝሃቦ ዕዮ ኺፍጽም ከም ዜዕጥቖ ይፈልጥ ነይሩ እዩ።
ስለዚ፡ ኣብቲ ኺገብሮ ዚኽእል ደገፍ ብምትኳር፡ ብዙሕ ናውቲ ኣዳለወ።
ብተመሳሳሊ፡ ሎሚ ዘለዉ ዓበይቲ ኣሕዋት ሓላፍነቶም ንመንእሰያት ኪህቡ ምስ ዚግደዱ ኺጕህዩ የብሎምን።
የግዳስ፡ መንእሰያት ሓላፍነታት ኪሕዙ ምስልጣኖም ነቲ ዕዮ ዚጠቅም እዩ።
ሓላፍነት ዘለዎም ኣሕዋት፡ ነቲ ዝሰርሕዎ ዝነበሩ ስራሕ፡ መንእሰያት ሰልጢኖም ምስ ዚትክእዎም፡ ባህ ኪብሎም ኣለዎ።
ንየሆዋ እነማስወሉ ብዙሕ ምኽንያታት ኣሎና! ብዘይ ብእኡ ኽንነብር ኰነ ኽንወሳወስ ስለ ዘይንኽእል፡ ህይወትና ናቱ እያ።
ክቡር ህያብ፡ ማለት ቃሉ መጽሓፍ ቅዱስ እውን ሂቡና እዩ።
ከምቶም ኣብ ተሰሎንቄ ዝነበሩ ክርስትያናት ነቲ እተነግሮም መልእኽቲ ኸም ቃል ኣምላኽ ገይሮም እተቐበልዎ፡ ንሕና እውን ንመልእኽቲ መጽሓፍ ቅዱስ ከም ቃል ኣምላኽ ጌርና ብኣኽብሮት ንቕበሎ ኢና።
ሳላ ቓል ኣምላኽ፡ ናብ የሆዋ ቐሪብና ኢና፡ ንሱ እውን ናባና ቐሪቡ እዩ።
ኣባላት ውድቡ ኽንከውን ድማ ፍሉይ መሰል ሂቡና እዩ።
ነዚ በረኸት እዝስ ክሳዕ ክንደይ ኰን ኢና እነማስወሉ! ሓደ ኻብቶም ጸሓፍቲ መጽሓፍ መዝሙር፡ ብተኣማንነት ዜርእዮ ፍቕሩ ንዘለኣለም ይነብር እዩ፡ ንሱ ድማ ሕያዋይ እዩ እሞ፡ ንየሆዋ ኣመስግንዎ ኢሉ ብምዝማር ነዚ ባህ ብዜብል መገዲ ገሊጽዎ እዩ።
ኣብ ፡ እቲ ብተኣማንነት ዜርእዮ ፍቕሩ ንዘለኣለም ይነብር እዩ ዚብል ኣዝማች ዕስራን ሽዱሽተ ሳዕ ንረኽቦ ኢና።
ኣይፋሉን።
ኣመሓዳሪ ኣካል ኣብ ልዕሊ እተን ኣብ ቀዳማይ ዘመን ዝነበራ ጉባኤታት ስልጣን እኳ እንተ ነበሮ፡ መራሒኦም የሱስ ምዃኑ ግና ይፈልጥ ነይሩ እዩ።
ሃዋርያ ጳውሎስ፡ ብዅሉ ናብቲ ርእሲ ዝዀነ ክርስቶስ ብፍቕሪ ንዕበ ኢሉ ጸሓፈ።
ብዘይካዚ፡ ብመለኮታዊ መምርሒ፡ ክርስትያናት ተባሂሎም ተሰምዩ ደኣ እምበር፡ ብስም ሓደ ኻብቶም ፍሉጣት ሃዋርያት ኣይተጸውዑን።
ሓቂ እዩ፡ ጳውሎስ፡ ነቲ ሃዋርያትን ካልኦት ዚመርሑ ዝነበሩ ኣሕዋትን ዘመሓላለፍዎ ስርዓታት ወይ ኣብ ቅዱሳት ጽሑፋት እተመስረተ ልማዳት ኣጽኒዖም ኪሕዙ መኺሩ ነይሩ እዩ።
ወሲኹ ግና፡ ግናኸ፡ ርእሲ ሰብኣይ እንተላይ ርእሲ ነፍሲ ወከፍ ኣባል ኣመሓዳሪ ኣካል ዘበለ ክርስቶስ፡ ርእሲ ክርስቶስ እውን ኣምላኽ ከም ዝዀነ፡ ክትፈልጡ እደሊ ኣለኹ ኢልዎም እዩ።
እወ፡ እቲ ዘይርአን ክብሪ ዝረኸበን ክርስቶስ የሱስ ኣብ ትሕቲ መሪሕነት እቲ ርእሱ ዝዀነ የሆዋ ኣምላኽ ኰይኑ ነታ ጉባኤ ይመርሓ ነይሩ እዩ።
የሆዋ ብክርስትያናዊት ጉባኤን ብሓለውታን ገይሩ፡ በብውልቂ ይቐርጸና እዩ።
ንኣብነት፡ ሽማግለታት መንፈሳዊ ጸገማት ከም ዘሎና እንተ ኣስተውዒሎም፡ ኪሕግዙና ይጽዕሩ እዮም፣ ግናኸ ብሰብኣዊ ጥበብ ኣይኰኑን ኪሕግዙና ዚጽዕሩ።
ኣብ ክንዳኡስ፡ ልቦናን ጥበብን ንምርካብ፡ ብትሕትና ንኣምላኽ ይልምንዎ እዮም።
ኣብ ቃል ኣምላኽን ኣብ ክርስትያናዊ ጽሑፋትን ተመርኲሶም ንዅነታትና ኣብ ግምት ዜእቱ ምርምር ብምግባር ከኣ፡ ምስ ጸሎቶም ተሰማሚዖም ጻዕሪ ይገብሩ እዮም።
እዚ ድማ ምስ ኵነታትና ዚሰማማዕ ሓገዝ ኪህቡ የኽእሎም።
ኣምላኽ ብኸመይ ይቐርጸና ኸም ዘሎ ምርዳእና፡ ኣመንቲ ምስ ዝዀኑ ብጾትና ኣብ ዘሎና ርክብ፡ ከምኡ እውን ኣብ ክልና ንዘለዉ ሰባት ኰነ ንተምሃሮ መጽሓፍ ቅዱስ ኣብ ዘሎና ኣረኣእያ ኺሕግዘና ይኽእል እዩ።
ኣምላኽ ንውልቀ ሰባት ለውጥታት ኪገብሩ ኣይግድዶምን እዩ፣ ግናኸ፡ ህይወቶም ምእንቲ ኼጽርዩ ወይ ብፍታዎም ምትዕርራያት ምእንቲ ኺገብሩ፡ ቅኑዕ ስርዓታቱ ይገልጸሎም እዩ።
ጳውሎስ ከምዚ ኺብል ከሎ፡ ተግሳጽ ንዘለዎ ኣገዳስነት ወይ ዋጋ ኣትሒቱ ኣይኰነን ዚርኢ ነይሩ፣ ምኽንያቱ፡ ቀጺሉ፡ ንዳሕራዩ ግና ነቶም ብእኡ ዝሰልጠኑ ናይ ሰላም ፍረ፡ ማለት ጽድቂ የፍርየሎም እዩ ኢሉ ጽሒፉ እዩ።
ንየሆዋ ነፍቅሮ እንተ ዄንና፡ ንምኽሩ ዕሽሽ ከይንብሎ ወይ ብእኡ ኸይንቕየም ክንጥንቀቕ ኣሎና።
ኣብዚ ጥቕሚ ርእሶም ብዜቐድሙ ሰባት ዝመለአ ሎሚ ዘሎ ወለዶ፡ ይትረፍዶ ምኽሪ ምቕባል፡ ብዛዕባ ምኽርን ተግሳጽን ምዝራብ እውን ቀሊል ኣይኰነን።
እቶም ምኽሪ ወይ ተግሳጽ ዚቕበሉ ዚመስሉ እውን ብዙሕ ሳዕ ከይፈተዉ እዮም ዚቕበልዎ።
ክርስትያናት ግና፡ በዚ ስርዓት እዚ ኣይትቀረጹ ተባሂሎም ተመኺሮም ኣለዉ።
ፍጹም ፍቓድ ኣምላኽ ክንርዳእን ክንስዕብን ኢና እንደሊ።
የሆዋ ብውድቡ ኣቢሉ፡ ብዛዕባ እተፈላለየ መዳያት ህይወት፡—ብዛዕባ ምስ ኣንጻር ጾታ ዘሎና ርክብ፡ ብዛዕባ ምሕዝነትና፡ ብዛዕባ መዘናግዒታትና—እዋናዊ ምኽሪ ይህበና እዩ።
ነዚ ኸምዚ ዝኣመሰለ ምኽሪ ተቐቢልና ኣብ ግብሪ ብምውዓል፡ መማሰውቲ ኸም ዝዀንናን ንየሆዋ ኻብ ልብና ኸም እነፍቅሮን ነርኢ።
እዚ ብሃዋርያ ዮሃንስ እተዋህበ ሓሳብ ብሓቂ ብዕምቈት ከነስተንትነሉ ዚግብኣና እዩ።
ዮሃንስ፡ ኣቦ ኸመይ ዝበለ ፍቕሪ ኸም ዝሃበና እሞ ርኣዩ ኺብል ከሎ፡ ክርስትያናት ብዛዕባ ባህርይን ዕቤትን እቲ ኣምላኽ ንዓታቶም ዘለዎ ፍቕሪ ኺሓስቡን ኣምላኽ ብኸመይ ከም ዘፍቀሮም ኬስተንትኑን እዩ ዚምሕጸኖም ነይሩ።
በዚ ኸምዚ ፍቕሪ የሆዋ ምስ እንርዳእ፡ ንዕኡ ዓሚቝ ፍቕሪ ይህልወና፣ ነቲ ምስኡ ዘሎና ርክብ ድማ የደልድሎ።
ንገሊኦም ግና፡ ኣምላኽ ንደቂ ሰብ የፍቅሮም እዩ ዚብል ሓሳብ ሓድሽ እዩ ዚዀኖም።
ንኣምላኽ ክትፈርሆን ክትእዘዞን ከም ዘሎካ ጥራይ ገይሮም እዮም ዚሓስቡ።
ወይ ከኣ፡ ብሰንኪ ገሊኡ ሱር ዝሰደደ ግጉይ ትምህርትታት፡ ኣምላኽ ዘየፍቅርን ዘይፍቀርን ኰይኑ እዩ ዚስምዖም።
በቲ ኻልእ ሸነኽ ግና፡ ኣምላኽ ብዘይ ቅድመ ዅነት ከም ዜፍቅር፡ እቲ ዝገበርዎ ወይ ዘይገበርዎ ነገር ብዘየገድስ እውን፡ ከም ዜፍቅሮም ዚኣምኑ ሰባት ኣለዉ።
መጽሓፍ ቅዱስ ከተጽንዕ ከለኻ፡ ፍቕሪ ዝዓበየት ባህርይ የሆዋ ምዃናን ንወዱ ኣብ ክንዳና በጃ ገይሩ ኺህብ ከም ዝደረኸቶን ተማሂርካ ኢኻ።
ስነ ፍልጠታዊ ምርምር ከም ዚሕብሮ፡ ከተጽንዕ ከለኻ ነቲ ቓላት ዓው ኢልካ ምንባብ ነቲ እተንብቦ ንምዝካሩ ዝቐለለ ይገብረልካ እዩ።
እቲ ፈጣሪ ኣእምሮና ድማ ነዚ ይፈልጥ እዩ።
ስለዚ ኸኣ፡ ነቲ መጽሓፍ ሕጉ፡ ብትሕቲ መልሓስካ ኣንብቦ ኢሉ ንእያሱ ነገሮ።
ንመጽሓፍ ቅዱስ ብትሑት ድምጺ ወይ ብትሕቲ መልሓስካ ምስ እተንብቦ፡ ኣብ ኣእምሮኻ ሓያል ጦብላሕታ ኼሕድረልካ እዩ።
እዚ ኸኣ፡ ዝያዳ ኸም እተተኵር ኪገብረካ ይኽእል እዩ።
ንባብ ብዙሕ ጻዕሪ ዘይሓትት ኪኸውን ዚኽእል እኳ እንተ ዀነ፡ ምስትንታን ግና ትዅረት ዚሓትት እዩ።
እቲ ዘይፍጹም ሰብኣዊ ኣእምሮና ድማ፡ ኣብ ቀሊልን ብዙሕ ኣትኵሮ ኣብ ዘየድልዮን ነገር ናይ ምትኳር ዝንባለ ኣለዎ።
ስለዚ፡ ከተስተንትነሉ እትኽእል ዝበለጸ ግዜ፡ ከተዕርፍ ከለኻን ካብ ውጥረትን ዜስግል ነገራትን ናጻ ኽትከውን ከለኻን እዩ።
ሓደ ኻብቶም ጸሓፍቲ መጽሓፍ መዝሙር፡ ለይቲ ኣብ ዓራቱ ነቒሑ ኸሎ ምስትንታን ዝሓሸ ግዜ ዀይኑ ረኺብዎ እዩ።
እቲ ፍጹም ኣእምሮ ዝነበሮ የሱስ፡ ንምስትንታንን ንምጽላይን ኣብ ብሕትው ዝበለ ቦታታት ምዃን ጥቕሚ ኸም ዘለዎ ይፈልጥ ነይሩ እዩ።
ኣብ ቀዳማይ ዘመን ዝነበረት ክርስትያናዊት ጉባኤ ብኣይሁድን ብግሪኻውያንን ብሮማውያንን ካልእ ዜግነት ብዝነበሮም ሰባትን ዝቘመት እያ ነይራ።
እቶም ሰባት እተፈላለየ ሃይማኖትን ድሕረ ባይታን ልምድታትን ስምዒታትን ዝነበሮም እዮም።
በዚ ምኽንያት እዚ ድማ ገሊኣቶም ነቲ ሓድሽ ኣገባብ ኣምልኾ ኪቕበልዎ ወይ ከኣ ነቲ ናይ ቀደም መገድታቶም ምሉእ ብምሉእ ኪሓድግዎ ይኸብዶም ነይሩ እዩ።
ሃዋርያ ጳውሎስ፡ ንክርስትያናት ሓደ ኣምላኽ፡ የሆዋ፡ ጥራይ ከም ዘለዎም ኬዘኻኽሮም እምበኣር ሓቁ እዩ።
ኣብዛ ሎሚ ዘላ ክርስትያናዊት ጉባኤ ዘሎ ዅነታትከ ኸመይ እዩ፧
ነብዪ ኢሳይያስ፡ ኣብተን ዳሕሮት መዓልትታት ካብ ኵሎም ኣህዛብ ዝዀኑ ሰባት ናብቲ ልዕል ዝበለ ቦታ ናይ ሓቂ ኣምልኾ የሆዋ ኸም ዚውሕዙ ተነብዩ ነይሩ እዩ።
እቶም ህዝብታት፡ የሆዋ ጐደናታቱ ኺምህረና፡ ንሕና እውን ብመገድታቱ ኽንመላለስ ኢና እዮም ዚብሉ።
እዚ ትንቢት እዚ፡ ኣብ ቅድሚ ኣዒንትና ኺፍጸም ከሎ ምርኣይሲ ኣየ ኽንደይ ዜሐጕስ ኰን እዩ! ከም ውጽኢቱ ኸኣ፡ ኣብ ሓያሎ ጉባኤታት እተፈላለየ ዓሌትን ባህልን ቋንቋን ዘለዎም ሰባት ንየሆዋ ይውድስዎ ኣለዉ።
ሰይጣን ብናይ ንግዲ ስርዓቱ ገይሩ፡ ኣብ ህይወትና ሓጐስ ንምርካብ፡ ካብቲ ብሓቂ ዜድልየና ንላዕሊ ስጋዊ ነገራት ከነጥሪ ኸም ዜድልየና ኣምሲሉ ኺሓብለና ይፍትን እዩ።
ንትምኒት ኣዒንቲ ዚማርኽ ነገር ናይ ምቕራብ ክእለት ኣለዎ።
ዓለም ዚጠቅምን ዘይጠቅምን በብዓይነቱ ስጋዊ ነገራት እያ እተቕርበልና፣ ገሊኡ ድማ ኣዝዩ ዜህርር እዩ።
ብሓቂ ስለ ዜድልየካ ዘይኰነስ፡ ኣብ መወዓውዒ ስለ ዝረኣኻዮ፡ ወይ ኣብ ቤት መሸጣ ውቁብ ኰይኑ ስለ እተራእየካ፡ ኣቕሓ ዓዲግካዶ ትፈልጥ፧
ድሕሪኡ እቲ ኣቕሓ ዚዓብስ ከም ዘይኰነ ኣስተውዒልካዶ፧
ከምዚ ዝኣመሰለ ናይ ግድን ዘየድሊ ነገራት ንህይወትና ይሓላልኾን ጾር ይዀነናን እዩ።
መፈንጠራ ኪዀነናን ካብ መንፈሳዊ ልማድና ናብ ካልእ ከም እነስግል ኪገብረናን ይኽእል እዩ፣ በዚ ኸምዚ፡ ኣብ መጽሓፍ ቅዱስ እንገብሮ መጽናዕቲ፡ ንኣኼባና ምድላውን ኣብኡ ምእካብን፡ ኣብ ኣገልግሎት እንገብሮ ስሩዕ ተሳትፎን ኪተዓናቐፍ ይኽእል።
ሃዋርያ ዮሃንስ፡ ዓለም ትሓልፍ እያ ዘላ ኢሉ ኸም ዘጠንቀቐ ኣይንረስዕ።
ህዝቢ ኣምላኽ ብእተኻእሎም መጠን ንብዙሓት እቲ ብስራት ምእንቲ ኺነግሩ፡ እተፈላለየ ሜላታት ተጠቒሞም እዮም።
ዓየይቲ ሒደት ስለ ዝዀኑ ኸኣ፡ ከምኡ ምግባር ኣዝዩ ኣገዳሲ እዩ ነይሩ።
ኣብ መጀመርታ 20 ዘመን፡ ኣብቲ ህዝቢ የሆዋ ሒደት ዝነበሩሉ ቦታታት ንዚርከቡ ብዙሓት ሰባት ንምብጻሕ ጋዜጣታት ንጥቀም ኔርና ኢና።
ኣብ ሰሰሙን ሓውና ቻርለስ ቴዝ ራስል ሓደ ስብከት ብተሌግራፍ ገይሩ ናብ ጕጅለ ኣዳለውቲ ጋዜጣ ይልእኽ ነበረ።
ንሳቶም ከኣ ነቲ ስብከት ኣብ ሕቡራት መንግስትታት ኣመሪካን ካናዳን ኤውሮጳን ናብ ዝነበራ ጋዜጣታት ብተሌግራፍ ይልእክዎ ነበሩ።
ብ1913 ስብከታት ሓውና ራስል ኣብ 2,000 ጋዜጣታት ተሓቲሙ፡ ብገምጋም ንልዕሊ 15,000,000 ኣንበብቲ ይበጽሕ ነበረ።
ሓውና ራስል ምስ ሞተ፡ ካልእ ነቲ ብስራት ንምዝርጋሕ ዚሕግዝ ውጽኢታዊ ዝዀነ ሜላ ኽንጥቀም ጀመርና።
ብ16 ሚያዝያ 1922፡ ሓውና ጆሴፍ ፍራንክሊን ራዘርፎርድ ንኣስታት 50,000 ሰባት ሓደ ኻብቲ ናይ መጀመርታኡ ዝዀነ ፈነወ ረድዮ ኣስምዐ።
ብ24 ለካቲት 1924 ከኣ፡ እቲ ዳብልዩ.ቢ.ቢ.ኣር WBBR ዚብሃል ናይ መጀመርታ መደበር ረድዮ ውድብ ፈነወኡ ጀመረ።
ገሊኡ ኽፋላት መጽሓፍ ቅዱስ ኣብ ፈለማ ንሓደ ሰብ ወይ ንሓደ ጕጅለ ሰባት እተጻሕፈ እዩ ነይሩ።
ስለዚ ድማ ኢና ቓል ኣምላኽ ቅድሚ ምንባብና፡ ነቲ የሆዋ ኽንምሃሮ ዚደልየና ትምህርትታት ንምስትውዓል ክፉት ኣእምሮ ኺህልወናን ጥበብ ኪውሃበናን ክንጽሊ ዚግባኣና።
መጽሓፍ ቅዱስ ከተንብብ ከለኻ፡ ሓንሳእ ደው ኢልካ ኸምዚ ዚስዕብ ዝኣመሰለ ሕቶታት ሕተት፦ እዚ ብዛዕባ የሆዋ እንታይ ይምህረኒ፧
ነዚ ኣብ ህይወተይ ክጥቀመሉ ዝኽእል ከመይ ገይረ እየ፧
ንኻልኦት ክሕግዘሉ ዝኽእል ከመይ ገይረ እየ፧
ብዛዕባ ኸምዚ ዝኣመሰለ ሕቶታት ክንሓስብ ከለና፡ ካብ ንባብ መጽሓፍ ቅዱስና ብርግጽ ብዙሕ ትምህርቲ ኽንረክብ ኢና።
ንኣብነት፡ ብዛዕባ እቲ ክርስትያን ሽማግለታት ኬማልእዎ ዘለዎም ቅዱስ ጽሑፋዊ ብቕዓታት እሞ ሕሰብ።
መብዛሕትና ሽማግለታት ኴንና ስለ ዘይነገልግል፡ ነዚ ሓበሬታ እዚ ኣብ ህይወትና ብዙሕ ከም ዘይንጥቀመሉ ንሓስብ ንኸውን።
እዚ ብቕዓታት እዚ ግና ብብዙሕ መገዲ ኺጠቕመና ይኽእል እዩ።
ንሰብ ዜድልዮ ነገራት ሒደት እዩ፣ ሰብ ዚደልዮ ነገራት ግና መወዳእታ የብሉን ይብሃል እዩ።
ብዙሓት ኣብ መንጎ እቲ ዜድልዮም ነገራትን ዚደልይዎ ነገራትን ዘሎ ፍልልይ ኣይርኣዮምን እዩ።
እሞኸ ኣብ መንጎኡ እንታይ ፍልልይ ኣሎ፧
ዜድልየካ ነገራት ኪብሃል ከሎ፡ ብህይወት ንምንባር ናይ ግድን ኪማልኣልካ ዘለዎ ነገራት እዩ።
ምግብን ክዳንን መጽለልን ዜድልየካ ነገራት ኪብሃል ይከኣል እዩ።
እትደልዮ ነገራት ግና ኪህልወካ እትብህጎ ዀይኑ፡ ኣብ መዓልታዊ ህይወትካ ናይ ግድን የድልየካ ማለት ኣይኰነን።
ሰባት ዚደልይዎ ነገር ከከምቲ ዚነብሩሉ ብዙሕ ኪፈላለ ይኽእል እዩ።
ኣብተን ኣብ ምምዕባል ዘለዋ ሃገራት ዚነብሩ ብዙሓት ሰባት ሞባይል ተሌፎን፡ ሞተር ብሽክለታ፡ ወይ ንእሽቶ መሬት ንምዕዳግ ገንዘብ ይደልዩ ይዀኑ።
ኣብ ሃብታማት ሃገራት ዚነብሩ ኸኣ፡ ብዙሕ ክቡር ክዳውንቲ፡ ዓብዪ ገዛ፡ ወይ ክብርቲ ማኪና ይደልዩ ይዀኑ።
ዝዀነ ዀይኑ ግና፡ ዜድልየና ይኹን ኣይኹን ወይ ንምዕዳጉ ዓቕሚ ይሃልወና ኣይሃልወና ብዘየገድስ፡ መፈንጠራ ፍቕረ ንዋይ፡ ማለት ዝያዳ ነገራት ኪህልወና ምድላይ ኣብ ሓደጋ ኼእትወና ይኽእል እዩ።
ሃዋርያ ጴጥሮስ፡ ክርስትያናት ነቲ ሰይጣን ኣባታቶም ዜምጽኦ ጸገማት ኺጻወሩ ንምትብባዕ ነዚ ቓላት እዚ ጸሓፈሎም።
ተመክሮታት እቶም እተጻወሩ፡ ከመይ ጌርና ኸም እንጸንዕ ይምህረና፡ እሙናት ኴንና ምምልላስና ዓስቢ ኸም ዜምጽኣልና ኸኣ የዘኻኽረና እዩ።
ካብ ጸላእቲ ናይ ሓቂ ኣምልኾ ኸቢድ ተቓውሞ ወይ መስጐጕቲ የጋጥመካ ይህሉ ይኸውን።
ወይ ድማ ሓላፍነታት ዝኸበደካ ሽማግለ ጉባኤ ወይ ሓላው ወረዳ ኢኻ።
ብዛዕባ እቲ ጳውሎስ ዝሓደጎ ኣብነት ኣስተንትን።
ሕሱማት ሰጐጕቲ ዘውረዱሉ ብዙሕ ካብ ወጻኢ ዚመጽእ ነገራት ተጻዊሩ፡ በቲ ምእንቲ ጉባኤታት ዚጭነቖ ጭንቀት ድማ መዓልቲ መዓልቲ ተረቢጹ እዩ።
ኰይኑ ግና፡ ኣይተሓለለን፡ ኣብነቱ ድማ ንኻልኦት ኬበርትዕ ይኽእል እዩ።
ንስኻ እውን ጸገማት ክትጻወር ከለኻ፡ ኣብነትካ ንኻልኦት ኪጻወሩ ኸም ዜተባብዖም ዘክር።
ነቲ ቕቡኣት ክርስትያናት ኣብ ሰማይ ምስ ክርስቶስ ኪገዝኡ ኣብ ዝፋናት ምስ ተቐመጡ ዚቕበልዎ የሆዋ ዘዳለወሎም ዜደንቕ ነገራት፡ ሕጂ ኽንግምቶ ኣይንኽእልን ኢና።
ንሳቶም፡ ሓዳስ የሩሳሌም፡ ማለት መርዓት ክርስቶስ ኪዀኑ እዮም።
ምስ የሱስ ሓቢሮም ድማ ንእዙዛት ደቂ ሰብ ናብቲ ኻብ ባርነት ሓጢኣትን ሞትን ናጻ ዚዀኑሉ ዅነታት ብምምራሕን ናብ ፍጽምና ኸም ዚበጽሑ ብምግባርን ፈውሲ ኣህዛብ ኬምጽኡ እዮም።
ሓደ ኻብቲ ኣብ ምድሪ ዚርአ ዝዓበየ መግለጺታት እቲ ዜደንቕ ጸጋ የሆዋ፡ ሰባት ካብ መቓብር ኪትንስኡ ኸለዉ ምዃኑ ርዱእ እዩ።
ኵሎም እቶም ቅድሚ መስዋእታዊ ሞት ክርስቶስ ዝሞቱ ጥንቲ ዝነበሩ እሙናት ሰብኡትን ኣንስትን ኰኑ ኣብዘን ዳሕሮት መዓልትታት ብተኣማንነት ዚሞቱ ኻልኦት ኣባጊዕ ብቐጻሊ ንየሆዋ ምእንቲ ኼገልግልዎ ኺትንስኡ እዮም።
የሆዋ ንፍጥረቱ፡ ዝደለዮ ኸም ዚዀኑ እውን ይገብሮም እዩ።
ምስ ትርጉም ስሙ ብምስምማዕ፡ ኣምላኽ ንኖህ ሰራሕ መርከብ፡ ንበሳልኤል ክኢላ ኢደ ጥበበኛ፡ ንጊዴዎን ዕዉት ተዋጋኢ፡ ንጳውሎስ ከኣ ሃዋርያ ኣህዛብ ከም ዚኸውን ገይርዎ እዩ።
እወ፡ ስም ኣምላኽ ንህዝቡ ዓብዪ ትርጉም ኣለዎ።
ኮሚተ ትርጉም መጽሓፍ ቅዱስ ሓዳስ ዓለም ድማ ነቲ ስም እቲ ኣብ መጽሓፍ ቅዱስ ብዘይምእታው ኣገዳስነቱ ኼትሕቶ ኸቶ ኣይደልን እዩ።
ብልዕሊ 130 ቋንቋ እተተርጐመ ትርጉም ሓዳስ ዓለም፡ ንስም ኣምላኽ ኣብቲ ኣብ ቅዱሳት ጽሑፋት ዚርከበሉ ቦታታት ብምእታው የኽብሮ እዩ።
ብኣንጻሩ ግና፡ ንመለኮታዊ ስም፡ ጐይታ ብዚብል ወይ ብኻልእ ስም እቲ ኣብቲ ዓዲ ዚፍለጥ ኣምላኽ ናይ ምትካእ ዝንባለ ኣብ ካልእ ትርጉማት መጽሓፍ ቅዱስ ይርአ ኣሎ።
ኣመሓዳሪ ኣካል ናይ የሆዋ መሰኻኽር ብእተኻእለ መጠን ንብዙሓት ሰባት ስም ኣምላኽ ዜኽብር መጽሓፍ ቅዱስ ኪዳለወሎም ቀዳምነት ሂቡ ዚዓይየሉ ዘሎ ቐንዲ ምኽንያት ከኣ እዚ እዩ።
ካልኦት ሰባት ብዝዓየይዎ ነገራት ጽቡቕ ኪስምዓናን ብሚዛናዊ መገዲ ብገዛእ ርእስና ኽንኰርዕን ንኽእል ኢና።
ብስድራ ቤትና፡ ብባህልና፡ ወይ ከኣ በቲ ዝዓበናሉ ኸባቢ እውን ኣይንሓፍርን ኢና።
ብኣንጻሩ ግና፡ ነቲ ምስ ካልኦት ሰባት ዘሎና ርክብን ነቲ ምስ የሆዋ ዘሎና ዕርክነትን ኪጐድኦ ዚኽእል ኵርዓት ወይ ትዕቢት ኣሎ።
እዚ ትዕቢት እዚ፡ ነቲ ዚውሃበና ምኽሪ ብትሕትና ኣብ ክንዲ እንቕበሎ፡ ከም እንጸልኦን ከም እንነጽጎን እዩ ዚገብረና።
እዚ ኸኣ፡ መን ከማይ ምባል ወይ ከኣ ዝዀነ ይኹን ምኽንያት ዘይብሎም ክነሶም፡ ካብ ካልኦት ከም ዚበልጹ ዀይኑ ዚስምዖም ሰባት ዜርእይዎ ናይ ትዕቢት ኣረኣእያ የመልክት።
የሆዋ ንትዕቢተኛታት ይጸልኦም እዩ።
ሰይጣን ግና፡ ሰባት ብትዕቢት ኪንፍሑ ኸለዉ፡ ነቲ ናቱ ትዕቢት ዜንጸባርቕ ስለ ዝዀነ ባህ እዩ ዚብሎ።
ሰይጣን በቶም ግዳያት ትዕቢት ዝዀኑ ኸም እኒ ኒምሮድን ፈርኦንን ኣቤሴሎምን ዝኣመሰሉ ሰባት ኣመና ተሓጒሱ እዩ።
ተረፍ እቶም 144,000 ናብ ሰማይ ቀቅድሚ ምኻዶም፡ ጎግ ኣብ ህዝቢ ኣምላኽ መጥቃዕቲ ኸም ዚጅምር ርኢና ኔርና ኢና።
እዚ መጥቃዕቲ እዚ እንታይ እዩ ዜለዓዕል፧
ኣብ ምድሪ፡ ህዝቢ ኣምላኽ ኣደዳ መጥቃዕቲ ዚዀኑ እዩ ዚመስል።
ንሳቶም ነቲ ኸምዚ ዚስዕብ ዚብል ኣብ መዓልትታት ንጉስ ዮሳፋጥ እተዋህበ መምርሒ ኺእዘዝዎ እዮም፦ ኣብዚ ውግእ እዚ ኽትዋግኡ ኣይኬድልየኩምን እዩ።
ቦታኹም ሒዝኩም ደው በሉ እሞ፡ እቲ የሆዋ ምእንታኹም ዚገብሮ ድሕነት ርኣዩ።
ኦ ይሁዳን የሩሳሌምን፡ ኣይትፍርሁን ኣይትሸበሩን።
ኣብ ሰማይ ግና፡ ካልእ ነገር እዩ ኺፍጸም።
ነቲ ዅሎም ቅቡኣት ናብ ሰማይ ዚውሰዱሉ ግዜ ኣመልኪታ ብዛዕባ ጸላእቲ ህዝቢ ኣምላኽ ከምዚ ትብል፦ እዚኣቶም ምስቲ ገንሸል ኪዋግኡ እዮም፣ እቲ ገንሸል ግና ጐይታ ጐይተትን ንጉሰ ነገስትን ስለ ዝዀነ፡ ኪስዕሮም እዩ።
እቶም ምስኡ ዘለዉ ጽዉዓትን ሕሩያትን እሙናትን እውን ኪስዕሩ እዮም።
የሱስ ምስቶም ኣብ ሰማይ ምስኡ ዚነግሱ 144,000 ኰይኑ፡ ነቶም ኣብ ምድሪ ዘለዉ ህዝቢ ኣምላኽ ኬድሕኖም ኪመጽእ እዩ።
ነቲ ናብ ክርስትያናዊ ኣኼባታት ዚዕድመና ኣምላኽ ዘሎና ኣኽብሮት፡ ኣብ ጠባይናን ኣብ ኣመለኻኽዓናን ኣብ ኣከዳድናናን ኪንጸባረቕ ኣለዎ።
ብዘይካዚ፡ ሚዛንና ኽንሕሉ ኣሎና።
የሆዋ ንኣገልገልቱን ንኣጋይሽን፡ ኣብ ኣዳራሽ መንግስቲ ኣምላኽ ናጽነት ኪስምዖም ይደሊ እዩ።
ይኹን እምበር፡ ተኣከብቲ ብግቡእ ዘይክደኑ፡ ኣኼባ እናተኻየደ ኸሎ ብሞባይል መልእኽቲ ዚጸሓሓፉ፡ ዚበልዑ፡ ዚሰትዩ፡ ወይ ካልእ ነገራት ዚገብሩ እንተ ዀይኖም፡ ኣኽብሮት ከም ዘይብሎም እዮም ዜርእዩ።
ወለዲ እውን ንደቆም፡ ኣዳራሽ መንግስቲ ኣምላኽ እትጐይየሉ ወይ እትጻወተሉ ቦታ ኸም ዘይኰነ ንኺርድኡ ኺሕግዝዎም ኣለዎም።
የሱስ ነቶም ኣብ ቤተ መቕደስ ኣምላኽ ንግዳዊ ንጥፈታት ዚፍጽሙ ዝነበሩ ሰባት ምስ ረኣዮም ኣዝዩ ስለ እተቘጥዐ፡ ካብኡ ሰጐጎም።
ኣዳራሽ መንግስቲ ኣምላኽ እውን እንተ ዀነ፡ ንጹህ ኣምልኾን መንፈሳዊ ትምህርትን ዚውሃበሉ ቦታ እዩ።
ስለዚ፡ ምስ መንፈሳዊ ጕዳያት ዘይተሓሓዝ ዝዀነ ይኹን ንግዳዊ ንጥፈታት ኣብ ካልእ ቦታ እዩ ኺግበር ዚግብኦ።
—ምስ ኣረኣኢ።
እታ ጸኒዖም ነበሩ ተባሂላ እተተርጐመት ናይ ግሪኽኛ ቓል፡ ከም እተጻወሩ ወይ ብብርቱዕ ጻዕሪ ኸም ዝጸንዑ ትእምት እያ።
እቶም ቀዳሞት ክርስትያናት እቲኦም ኣብ ትሕቲ ግዝኣት ሮሜ ስለ ዝነበሩ፡ ካብ መራሕቲ ሃይማኖት ኣይሁድ ድማ ተቓውሞ የጋጥሞም ብምንባሩ፡ ንዓታቶም ኣብ ኣኼባታት ምእካብ ቀሊል ኣይነበረን።
ይኹን እምበር፡ ጸኒዖም እዮም።
ብዙሓት ኣብዚ ግዜና ዚርከቡ ኣገልገልቲ የሆዋ ንክርስትያናዊ ኣኼባታትና ዘለዎም ልዑል ኣኽብሮት ኣርእዮም እዮም።
ኣብ ኣመሓዳሪ ኣካል ልዕሊ 22 ዓመት ዘገልገለ ጆርጅ ጋንገስ፡ ምስ ኣሕዋት ምእካብ፡ ንዓይ ሓደ ኻብቲ ኣብ ህይወተይ ልዕሊ ዅሉ ባህ ዚብለንን ምንጪ መተባብዒ ዚዀነለይን እዩ በለ።
ኣስዕብ ኣቢሉ ኸኣ፡ ውሽጣዊ ሓሳበይን ትምኒተይን እውን ኣብ ኣኼባታት ምእካብ እዩ በለ።
ንኣምልኾ የሆዋ ብዛዕባ እንገብሮ ኣኼባታት ከምኡ ድዩ ዚስምዓካ፧
እምበኣር፡ ወትሩ ጸኒዕካ ኣብ ኣኼባታት ክትእከብ ቈራጽነት ግበር።
በዚ ኸምዚ ድማ፡ ምስቲ፡ ኦ የሆዋ፡ ንቤት ማሕደርካ እፈትዎ እየ ዝበለ ንጉስ ዳዊት ክትሰማማዕ ኢኻ።
ኣብ መጽሓፍ ቅዱስ ተጻዋርነት ኪብሃል ከሎ፡ ፈተናታት ወይ መከራ ምኽኣል ማለት ጥራይ ኣይኰነን።
ተጻዋርነት ንኣእምሮናን ንልብናን፡ ማለት ነቲ ንጸገማት እንጻወረሉ መገዲ እውን እተጠቓልል እያ።
ሓደ ዚጻወር ሰብ ትብዓትን ጽንዓትን ዓቕልን የርኢ እዩ።
ሓደ መወከሲ ጽሑፍ ብዛዕባ ተጻዋርነት፡ ብርዕመት ጥራይ ዘይኰነስ፡ ብውዕዉዕ ተስፋ ናይ ምጽዋር መንፈስ ዚረኣየላ እያ።
ሓደ ሰብ ንንፋስ ስኑ ነኺሱ ገጽ ንገጽ ኪቃወሞ እተኽእሎ ባህርይ እያ።
ክንዮ እቲ ስቓይ ነቲ ሸቶ ስለ እትርኢ፡ ነቲ ዝኸበደ ፈተና ናብ ክብሪ ኸም ዚቕየር ክትገብር እትኽእል እትነኣድ ባህርይ እያ ይብል።
ንሓደ ክርስትያን ከም ዚጻወር እትገብሮ ፍቕሪ እያ።
እታ ንየሆዋ ዘላትና ፍቕሪ ነቲ ምስ ፍቕዱ ዚሰማማዕ ዝዀነ ይኹን ነገር ክንጻወር ትድርኸና።
ንኣሕዋትና ዘላትና ፍቕሪ ድማ ዘይፍጽምናኦም ክንጻወር ትሕግዘና።
ንመጻምድትና ዘላትና ፍቕሪ ኸኣ፡ ጽቡቕ ሓዳር ዘለዎም ሰብ ሓዳር እኳ ዜጋጥሞም ጸበባ ኽንጻወርን ንማእሰር ሓዳር ከነደልድልን ትድርኸና።
ኣብ መላእ ታሪኽ ደቂ ሰብ፡ የሆዋ ዝርዝር መምርሒ ሂቡ እዩ።
ንኣብነት፡ ኣብ ገነት ኤደን፡ የሆዋ ንደቂ ሰብ ናብ ናይ ዘለኣለም ህይወትን ናብ ሓጐስን ኪመርሖም ዚኽእል መምርሒታት ሂቡዎም እዩ።
ኣዳምን ሄዋንን ንመምርሒኡ እንተ ዚእዘዙ፡ ዘይተኣዛዝነት ካብ ዜምጽኦ ሕማቕ ሳዕቤን ምደሓኑ ነይሮም፣ እወ፡ ስቓይ ዝመልኦ ህይወት ኣይምነበሩን፡ ብዘይ ተስፋ እውን ኣይምሞቱን።
ይኹን እምበር፡ ሄዋን ኣብ ክንዲ እትእዘዝ፡ ነቲ ኻብኣ ኻብ ዚትሕት እንስሳ ዝረኸበቶ ምኽሪ ሰምዐት።
ኣዳም ከኣ ድምጺ እዛ መዋቲት ሰብ ሰምዐ።
ክልቲኦም ንመምርሒ እቲ ፈቃር ኣቦኦም ዝባኖም ሃቡ።
ከም ውጽኢቱ ድማ፡ ደቂ ሰብ ብሓፈሻ ናብ ሞት ብዚመርሕ መገዲ ኺመላለሱ ጀመሩ።
ሎሚ የሆዋ ኣብ ቅድሚ ህዝቡ ደው ኢሉ፡ ካብ ሓደጋ ኺርሕቁ ይሕግዞምን መገዲ ናይ ዘለኣለም ህይወት ይሕብሮምን እዩ።
ብዘይካዚ፡ ከም ሓደ ፈቃር ጓሳ ዀይኑ፡ ንኣባጊዑ ቕኑዕ ኣንፈት ይሕብረንን ካብ ሓደገኛ መገድታት ኪርሕቃ የጠንቅቐንን እዩ።
የሆዋ በቲ ብጽሑፍ ዝሰፈረ ቓሉ ኣቢሉ፡ ብዙሕ ዝርዝር ትእዛዛት ሂቡና ኣሎ።
ንኣብነት፡ ምንዝርናን ዝሙትን ስርቅን ስኽራንን ከልኪሉ እዩ።
ኣብ ርእሲ እዚ፡ እቲ ወዲ ኣምላኽ ዝዀነ የሱስ ክርስቶስ ንሰዓብቱ፡ ኪዱ ኻብ ኵሎም ኣህዛብ ብስም ኣቦን ወድን መንፈስ ቅዱስን እናኣጥመቕኩም ደቀ መዛሙርቲ ግበሩ፣ ዝኣዘዝኩኹም ኵሉ ኺሕልዉ ኸኣ ምሃርዎም።
እንሆ ድማ፡ ኣነ ኽሳዕ መደምደምታ እቲ ስርዓት ኵሉ መዓልቲ ምሳኻትኩም እየ ብምባል ከቢድ ግናኸ ባህ ዜብል ትእዛዝ ሂብዎም እዩ።
ሕግታትን ትእዛዛትን ኣምላኽሲ ኸመይ ዝበለ ዕቝባ ዀን እዩ ዚኸውን! ንዕኡ ምስ እንሕልዎ፡ ንርእስና ኣኽብሮት ነሕድር፡ ጥዕናና ይመሓየሽ፡ ኣብ ስድራ ቤትና እውን ዝሓሸ ሓጐስ ይህልወና።
ልዕሊ ዅሉ ድማ፡ ንትእዛዛት የሆዋ፡ እንተላይ ነቲ ኣብ ዕዮ ስብከት ክንካፈል እተዋህበና ትእዛዝ ብተኣማንነት ጠቢቕና ምሕላውና፡ ስምረቱን በረኸቱን እዩ ዜምጻልና።
ንመሪሕነት እቲ ናይ ኣምላኽ መንፈስ ቅዱስ ምስ እንግዛእን ኣተሓሳስባና ምስቲ ኣብ ቃል ኣምላኽ ዚርከብ ኣረኣእያ የሆዋ ምስ እነሰማምዖን፡ ኣተሓሳስባናን ቃላትናን ተግባራትናን ብዝያዳ ምስ ናይ ኣምላኽ ይሳነ እዩ።
ሽዑ እውን እንተ ዀነ፡ ብገለ ድኽመትና ኸይንስነፍ ገዛእ ርስና ኽንሕሉ የድልየና እዩ።
መንፈሳዊ ዕቤትካ እተጐትተ ዀይኑ እንተ ተሰሚዑካ፡ ዕቤት ግዜ ኸም ዚወስድ ክትርስዕ የብልካን።
መንፈሳዊ ባህርያት ምምዕባል፡ ቀጻሊ መስርሕ እዩ።
መጽሓፍ ቅዱስ ኣብ ህይወትና ብቐጻሊ ኣወንታዊ ለውጢ ምእንቲ ኼፍሪ፡ ትዕግስቲ የድልየና እዩ።
ኣብ ፈለማ፡ ብመለክዒ ቕዱሳት ጽሑፋት ቅኑዕ ዘበለ ንምግባር፡ ገዛእ ርእስና ኽንግስጽ ኣሎና።
ድሕሪ ግዜ ግና፡ ሓሳባትናን ተግባራትናን ምስ ናይ የሆዋ ኣምላኽ እናተሰማምዐ ስለ ዚኸይድ፡ ብኣምላኻዊ መገዲ ምሕሳብን ምግባርን እናቐለለናን እናተወሃሃደናን እዩ ዚኸይድ።
ስብከት ብስራት መንግስቲ ኣምላኽ ምስቲ የሆዋ ንደቂ ሰብ ዘለዎ ፍቕራዊ ዕላማ ኸመይ ኢሉ ኸም ዚተሓሓዝ እሞ ሕሰብ።
ሰባት ከይሞቱ ንምድሪ ኺመልእዋ እዩ ዕላማኡ ነይሩ፣ ኣዳም እኳ እንተ ሓጥአ፡ የሆዋ ሓሳቡ ኣይቀየረን።
ኣብ ክንዳኡስ፡ ደቂ ሰብ ካብ ኵነኔ ሓጢኣትን ሞትን ዚወጹሉ መሰናድዎ እዩ ኣዳልዩ።
የሱስ ምስዚ ዕላማ እዚ ተሰማሚዑ ኺዓዪ ኢሉ ናብ ምድሪ መጺኡን ህይወቱ ምእንቲ እዙዛት ሰባት መስዋእቲ ገይሩ ሂቡን እዩ።
ሰባት እዙዛት ምእንቲ ኪዀኑ ግና፡ ኣምላኽ እንታይ ኪገብሩ ኸም ዚደልዮም ኪርድኡ ኣለዎም።
ስለዚ፡ የሱስ ንሰባት፡ ኣምላኽ እንታይ ክንገብር ከም ዚደልየና ምሂሩ፡ ንደቀ መዛሙርቱ ድማ ከምኡ ኺገብሩ ነጊርዎም እዩ።
ንሰባት ምስ ኣምላኽ ኪዕረቑ ብምሕጋዝ፡ ኣብቲ ኣምላኽ ንደቂ ሰብ ካብ ሓጢኣትን ሞትን ንምንጋፍ ዝገበሮ ፍቕራዊ መሰናድዎ ብቐጥታ ኢና እንሳተፍ።
እዚ እውን ንሰባትን ነቲ ዅሉ ዓይነት ሰብ ኪድሕንን ናብ ልክዕ ፍልጠት ሓቂ ኺመጽእን እዩ ዚደሊ እተባህለሉ የሆዋን ፍቕሪ ኸም ዘሎና የርኢ።
ንሓደ ነገር ኣጸቢቕካ እትኣምነሉ እንተ ዄንካ፡ ብተግባራትካ ይርአ እዩ።
መንእሰያት እውን ብቕዱስ ኣነባብራ ኺመላለሱ ኣለዎም።
ከምዚ ንምግባር፡ ብስነ ምግባር ንጹህ ክትከውን ኣሎካ።
ኣብዚ መዳይ እዚ ኸመይ ኢኻ፧
ንኣብነት፡ ብዛዕባ ዝሓለፈ ሽዱሽተ ወርሒ እሞ ሕሰብ።
ልቦናኻ ቕኑዕን ጌጋን ንምፍላይ ከም ዝሰልጠነ ብኸመይ ኣርኢኻ፧
ንፈተና ወይ ንጸቕጢ መዛኑ እተጻረርካሉ ኣጋጣሚታት ክትዝክርዶ ትኽእል፧
ኣብ ቤት ትምህርቲ ዘሎካ ኣካይዳ ብዛዕባ እምነትካ ጽቡቕ ገይሩ ይዛረብ ድዩ፧
ኣደዳ ላግጺ ኸይትኸውን ኢልካ ምስ ደቂ ኽፍልኻ ኽትማሳሰል ትጽዕር ዲኻ፡ ወይስ ምእንቲ እምነትካ ጸኒዕካ ትቐውም ኢኻ፧
ልክዕ እዩ፡ ፍጹም ሰብ ከም ዘየልቦ ኣይከሓድን እዩ።
ንነዊሕ እዋን ንየሆዋ ዘገልገሉ እኳ ሓድሓደ ግዜ ኣብ ቅድሚ ሰባት ጽኑዕ መትከል ምሓዝ የፍርሆም እዩ።
ኰይኑ ግና፡ ሓደ ርእሱ ንየሆዋ ዝወፈየ ሰብ፡ ብስም ኣምላኽ ዚጽዋዕ ምዃኑ የሐብኖ እዩ፣ ነዚ ድማ ብኣካይዳኡ የርእዮ እዩ።
ከምቲ የሱስ እተነበዮ፡ የሩሳሌም ብሰራዊት ተኸቢባ ምስ ረኣዩ፡ እቶም ኣብ ይሁዳ ዚነብሩ ክርስትያናት፡ ምናዳ ኸኣ እቶም ኣብ የሩሳሌም ዚነብሩ ዘበሉ፡ ወሳኒ ስጕምቲ ኺወስዱ ነይርዎም።
እቲ እተነበዮ ኺፍጸም ከም ዝጀመረ ምስ ረኣዩ፡ ብኡብኡ ኺሃድሙ ኸም ዘለዎም የሱስ ኣጠንቂቕዎም ነይሩ እዩ።
ኣብቲ የሱስ ነቲ ትንቢት እቲ ኻብ ዚንበ ዝሓለፈ 28 ዓመት፡ እቶም ኣብ እስራኤል ዝነበሩ እሙናት ኣይሁድ ክርስትያናት ብዙሕ ተቓውሞን መስጐጕትን ብዓወት ሰጊሮም እዮም።
ኰይኑ ግና፡ ንእምነቶም ልዕሊ ዅሉ ዚፍትን ፈተና ገና ኸም ዜጋጥሞም፡ ጳውሎስ ይፈልጥ ነይሩ እዩ።
ዚመጾም ዘበለ ዅሉ ኺጻወሩ ድማ ኬዳልዎም ደልዩ ነይሩ።
ፍሉይ ተጻዋርነትን እምነትን እዩ ዜድልዮም ነይሩ፣ እምነቶም እውን ህይወቶም ንምድሓን እተኽእል ድልድልቲ ኽትከውን ነይርዋ።
ስለዚ፡ ጳውሎስ ብመንፈስ የሆዋ ተደሪኹ፡ ነቶም ፍቑራት ኣሕዋትን ኣሓትን ኣብዚ ብፍላይ ኪዓይዩሉ ዜድልዮም መዳይ እትድግፎም ደብዳበ ጽሒፉሎም እዩ።
እታ ደብዳበ እቲኣ መልእኽቲ እብራውያን ተባሂላ ትፍለጥ።
እቶም ካብ ካልኦት ኣባጊዕ ዝዀኑ ክርስትያናት፡ ስማት ኵሎም እቶም ሎሚ ዘለዉ ቕቡኣት ኪፈልጡ የድልዮም ድዩ፧
መልሲ እዛ ሕቶ፡ ብሓጺሩ ኣይፋልን ዚብል እዩ።
ስለምንታይ፧
ምኽንያቱ፡ ሓደ ሰብ ሰማያዊ ጽውዓ እኳ እንተ ተቐበለ፡ ዕድመ ጥራይ እዩ ተቐቢሉ ዘሎ እምበር፡ ናይ መወዳእታ መረጋገጺ እቲ ዓስቢ ኣይኰነን ተቐቢሉ።
ስለዚ ኸኣ እዩ ሰይጣን እንተ ተኻኢሉ፡ ነቶም ሕሩያት እኳ ምእንቲ ኼስሕቱ ኢሉ ናይ ሓሶት ነብያት ዜተንስእ።
የሆዋ ንሓደ ቕቡእ ክርስትያን ሰማያዊ ዓስቡ ኺረክብ ብቑዕ ምዃኑ ኽሳዕ ዚፈርዶ፡ ሓደ እኳ ነቲ ሽልማት እቲ ኺወስድ እንተ ዀይኑ ኺፈልጥ ኣይክእልን እዩ።
ነዚ ውሳነ እዚ ዚገብሮ የሆዋ እዩ፣ እቲ ቕቡእ እሙን ኰይኑ ቕድሚ ሙማቱ ወይ ቅድሚ ምጅማር እቲ ብርቱዕ ጸበባ ድማ እዩ ናይ መወዳእታ ማሕተም ዚገብረሉ።
ስለዚ፡ ሓደ ኣብ ምድሪ ዚነብር ሰብ፡ ካብ ኣገልገልቲ ኣምላኽ ኣየኖት ክፍሊ እቶም 144,000 ከም ዚዀኑ ኺፈልጥ ምፍታኑ ዜምጽኣሉ ጥቕሚ የብሉን።
ንኣሕዋትና ኸነፍቅር ግዴታ ኸም ዘሎና ኸይተገንዘብና፡ ፍቕሪ ኣምላኽ ብግቡእ ክንቅበል ኣይንኽእልን ኢና።
እሞ ደኣ ንፍቕርና ኸመይ ጌርና ኢና ብግብራዊ መገድታት ክንገልጽ እንኽእል፧
የሱስ ዝሓደጎ ኣብነት እስከ ንርአ።
ኣብ ምድራዊ ኣገልግሎቱ፡ ትሑት ደረጃ ንዝነበሮም ፍሉይ ቈላሕታ ይገብረሎም ነይሩ እዩ።
ነቶም ኣካላዊ ስንክልና ዘለዎም፡ ማለት ንሓንካሳትን ንዕዉራትን ንጸማማትን ንዓባሳትን ይሓልየሎም ነይሩ እዩ።
ነቶም ብመንፈሳዊ መዳይ ዝጠመዩ እሞ ብመራሕቲ ሃይማኖት ኣይሁድ ርጉም ዚብሃሉ ዝነበሩ ህዝቢ ምምሃር ባህ የብሎ ነይሩ እዩ።
ነዞም ትሑታት የፍቅሮም፡ ንምግልጋሎም ድማ ኣበርቲዑ ይዓዪ ነይሩ እዩ።
ኣብ ጉባኤኻ ዘለዉ ኣሕዋትን ኣሓትን እንታይ ክትገብረሎም ከም እትኽእል ክትሓስብ ትኽእልዶ፧
ካብ ፍቕርኻ ኺጥቀሙ ዚኽእሉ ኸም እትረክብ ኣየጠራጥርን እዩ።
ምናልባት ሓገዝ ዜድልዮም ኣረጋውያን ኣሕዋትን ኣሓትን ኪዀኑ ይኽእሉ እዮም።
ፍቕሪ ኣምላኽ ንኣሕዋትና ፍቕርና ኽንገልጸሎም ክትድርኸና ይግባእ።
ኣብ ቅድሚ ውሉዳትካ ብትሕትና ኽትጽሊ ኸለኻ፡ ውሉዳትካ ናብ የሆዋ ኺጽግዑ ኸም ዘለዎም ይምሃሩ እዮም።
ምስዚ ብዚተሓሓዝ፡ ኣብ ብራዚል እትነብር ኣና ኸምዚ ትብል፦ ጸገማት ኬጓንፈና ኸሎ፡ ንኣብነት ወለዲ ኣደይ ምስ ሓመሙ፡ ወለደይ ንየሆዋ፡ ነቲ ዅነታት ንምኽኣሉ ዜኽእል ብርታዐን ጽቡቕ ውሳነታት ንምግባር ዚሕግዝ ጥበብን ኪህቦም ይልምንዎ ነይሮም እዮም።
ኣብ ትሕቲ ኸቢድ ጸቕጢ እኳ፡ ጸገማቶም ኣብ ኢድ የሆዋ እዮም ሓዲጎምዎ።
ከም ውጽኢቱ፡ ናብ የሆዋ ምጽጋዕ ተማሂረ እየ።
ምስ ውሉዳትካ ብሓባር ኴንካ ኽትጽሊ ኸለኻ፡ ንዓታቶም ጥራይ ኣይትጸልየሎም።
የሆዋ ንዓኻ ኺሕግዘካ እውን ጸሊ፣ ንኣብነት፡ ንኣስራሒኻ ብዛዕባ እቲ ንኣኼባ ዞባ ዝደለኻዮ ዕረፍቲ ንምዝራቡ ምእንቲ ኺሕግዘካ፡ ንጐረባብትኻ ንምምስካር ዜድሊ ትብዓት ምእንቲ ኺህበካ፡ ወይ ብኻልእ መገዲ ምእንቲ ኺረድኣካ ኽትጽሊ ትኽእል ኢኻ።
ብትሕትና ናብ ኣምላኽ ተጸጋዕ፣ ውሉዳትካ እውን ከምኡ ምግባር ኪምሃሩ እዮም።
ከም ወለዲ መጠን፡ ብእምነትኩም ኣብነት ምዃን ኣዝዩ ኣገዳሲ እዩ።
ደቅኻ ነቲ እትገብሮ ይዕዘብዎ እዮም፣ እዚ ድማ ብርግጽ ጽቡቕ ጽልዋ ኺገብረሎም እዩ።
ስለዚ፡ ኣቱም ወለዲ፡ ወትሩ እምነትኩም ህነጹ።
የሆዋ ንዓኻትኩም ክሳዕ ክንደይ ጋህዲ ኸም ዚዀነልኩም፡ ንውሉዳትኩም ኣርእይዎም።
ኣብ በርሙዳ ዚነብሩ ሰብ ሓዳር ዜጨንቕ ኵነታት ኬጋጥሞም ከሎ፡ የሆዋ ምእንቲ ኺመርሖም ምስ ደቆም ብሓባር ኰይኖም ይጽልዩ እዮም፣ ንደቆም ከኣ በይነን ኪጽልያ የተባብዕወን እዮም።
ብዛዕባ እዚ ኺገልጹ ኸለዉ፡ ብዛይካዚ፡ ነታ ዓባይ ጓልና፡ ብየሆዋ ምሉእ ብምሉእ ተኣመኒ፣ ብኣገልግሎት መንግስቲ ኣምላኽ ትሕዝቲ ኹኒ፣ ብዙሕ እውን ኣይትጨነቒ ንብላ ኢና።
ኣብ መወዳእታ፡ ውጽኢቱ ምስ ረኣየት፡ የሆዋ ይሕግዘና ኸም ዘሎ ትፈልጥ እያ።
እዚ ኣብቲ ኣብ ኣምላኽን ኣብ መጽሓፍ ቅዱስን ዘለዋ እምነት ዓብዪ ጽልዋ ገይሩ እዩ ይብሉ።
ኣብ መወዳእታኡ፡ ውሉዳት ናይ ርእሶም እምነት ኬማዕብሉ ኸም ዘለዎም ዚከሓድ ኣይኰነን።
ይኹን እምበር፡ ኣቱም ወለዲ፡ ክትተኽሉን ማይ ከተስትዩን ትኽእሉ ኢኹም።
እቲ ዜብቍል ግና ኣምላኽ ጥራይ እዩ።
ስለዚ፡ መንፈሱ ንምርካብ ጸልዩ፡ ነቶም ፍቑራት ደቅኹም ተጊህኩም ምሃርዎም፣ ከምኡ ምስ እትገብሩ፡ የሆዋ ኣብዚሑ ኺባርኸኩም እዩ።
ብ1914 ኣብ መንጎ ሃገራት ኤውሮጳ ውግእ ተወልዐ፣ እዚ ውግእ እዚ ኸኣ፡ ቀስ ብቐስ ኣብ መላእ ዓለም እናተላብዐ ኸደ።
እቲ ውግእ ብ1918 ኣብ እተዛዘመሉ እዋን፡ ብርቱዕ ጥሜትን ለበዳ ኢንፍሉወንዛን ስለ ዘጋጠመ፡ ካብቶም በቲ ውግእ ዝሞቱ ሰባት፡ በቲ ጥሜትን ለበዳን ዝሞቱ በዝሑ።
በዚ ኸምዚ፡ እቲ የሱስ ዝሃቦ ኸም ሓድሽ ንጉስ ምድሪ ዀይኑ ብዘይርአ መገዲ ምሳና ኣብዚ ኸም ዚህሉ ዚገልጽ ምልክት ኪፍጸም ጀመረ።
ጐይታና የሱስ ክርስቶስ ኣኽሊል እተዋህቦ ብ1914 ምዃኑ ዚሕብር እኹል መርትዖ ኣሎ።
ካብ ሽዑ ጀሚሩ ኸኣ፡ እናሰዓረስ ኪስዕር ወጸ።
ምስ ሰይጣንን ኣጋንንቱን ተዋጊኡ ንሰማይ ኣጽርይዎ እዩ፣ ንዓታቶም ከኣ ናብ ከባቢ ምድሪ ደርበዮም።
ካብ ሽዑ ኣትሒዙ፡ ደቂ ሰብ ንሓቅነት እዘን ኣብ ናይ ሎሚ ጥቕሲ ዘለዋ መንፈስ ኣምላኽ ዝነፈሰን ቃላት ተመኪሮምወን እዮም።
ኣገልገልቲ የሆዋ ስለ ዝዀንና፡ ከምቶም ሰይጣን ከም ዘየሎ ገይሮም ብምሕሳብ ዝተታለሉ ኣይኰንናን።
ድያብሎስ ብሓቂ ኸም ዘሎ ንፈልጥ ኢና፣ ከመይሲ፡ ንሄዋን ብተመን ኣቢሉ እተዛረባ ንሱ እዩ።
ምስ እዮብ ኣብ ዚተሓሓዝ ጕዳይ እውን፡ ንየሆዋ ጸሪፍዎ እዩ።
ንየሱስ ኪፍትኖ ዝጸዓረ ድማ ንሱ እዩ።
ብዘይካዚ፡ መንግስቲ ኣምላኽ ብ1914 ምስ ተወልደት፡ ምስ ተረፍ ቅቡኣት ኪዋጋእ ዝጀመረ፡ ሰይጣን እዩ።
ሰይጣን ንእምነት እቶም ተረፍ ቅቡኣትን ካልኦት ኣባጊዕን ኬጥፍኣ ሒዅ ይብል ስለ ዘሎ፡ እቲ ውግእ ይቕጽል እዩ ዘሎ።
ኣብቲ ውግእ ምእንቲ ኽንዕወት፡ ብእምነት ጸኒዕና ንሰይጣን ክንቃወሞ ኣሎና።
ሓደ ኻብቲ ሰይጣን ፈጺሙ ኼንጸባርቖ ዘይክእል ባህርይ፡ ትሕትና እዩ።
ከመይሲ፡ እዚ መንፈሳዊ ፍጡር እዚ፡ ንልዑላውነት የሆዋ ስለ ዝደፈረን ማዕረ ኣምላኽ ኪኸውን ስለ ዝሃቀነን፡ ቀንዲ ኣብነት ትዕቢት እዩ።
ስለዚ፡ ሓደ ኻብቲ ንሰይጣን ክንቃወሞ እንኽእለሉ መገዲ፡ ካብ ትዕቢት ምርሓቕን ትሕትና ምምዕባልን እዩ።
ኣብ መላእ ዓለም ዚርከቡ ሓለውቲ ወረዳ፡ ኣብ ሓያሎ ጉባኤታት ንኣሽቱን ዓበይትን ኣሕዋት ንመጓሰ ኣምላኽ ኣብ ምእላይ ኪሕግዙ ንምስልጣን ዝያዳ ኺዕየ ኸም ዜድሊ ኣስተብሂሎም እዮም።
እዚ ግና በዳሂ ኪኸውን ይኽእል እዩ።
ስለምንታይ፧
ክርስትያን ሽማግለ እንተ ዄንካ፡ ንኣሕዋት ምስልጣን ኣገዳሲ ምዃኑ ኣይትስሕቶን ኢኻ።
እዘን ሕጂ ዘለዋ ጉባኤታት ብመንፈሳዊ መዳይ ድልዱላት ምእንቲ ኪዀናን ሓደስቲ ጉባኤታት ምእንቲ ኺምስረታን ብዙሓት ኣሕዋት ከም ዜድልዩ ትፈልጥ ኢኻ።
ቃል ኣምላኽ፡ ንኻልኦት ክንምህር ከም ዚምሕጸነና እውን ትፈልጥ ኢኻ።
ይኹን እምበር፡ ነዚ ምትግባሩ የጸግመካ ይኸውን።
እቲ ዘሎካ ግዜ ንስድራ ቤትን ንስራሕን ንናይ ጉባኤ ሓላፍነትን ንኻልእ ህጹጽ ጕዳያትን ምስ ተመቕለ፡ ነቶም ኣብ ጉባኤ ዘለዉ ኣሕዋት ንምስልጣን ዚኸውን ግዜ ኸም ዘይብልካ ዀይኑ ኺስምዓካ ይኽእል እዩ።
ግናኸ፡ ኣብ ጉባኤ ዝያዳ ሓላፍነት ምእንቲ ኺስከሙ ስልጠና ኣገዳሲ እዩ።
ሓላፍነት ጉባኤ ዚስከሙ ዝሰልጠኑ ኣሕዋት ምስ ዚህልዉ ድማ፡ እታ ጉባኤ ብምልእታ እያ እትጥቀም።
መጽሓፍ ቅዱስ፡ ሕውነታዊት ፍቕሪ ኸነርእን ንኣሕዋትና ኸነገልግልን የተባብዓና እዩ።
ወዲ ኣምላኽ ንኻልኦት ንምግልጋል፡ ህይወቱ እውን ከይተረፈ ሂቡ እዩ።
ብዛዕባ ዶርቃስ፡ ብብዝሒ ሰናይ ግብሪ ትገብርን ምጽዋት ትምጽውትን ነበረት ተባሂሉ ኣሎ።
ኣብ ሮሜ እትነብር ማርያም ዝስማ ሓብቲ ነቶም ኣብታ ጉባኤ ዝነበሩ ጽዒራትሎም እያ።
ሓደስቲ ኣስፋሕቲ ንኣሕዋቶምን ንኣሓቶምን ምሕጋዝ ዘለዎ ኣገዳስነት ምእንቲ ኺግንዘቡ፡ ብኸመይ ክንሕግዞም ንኽእል፧
ብሱላት ናይ የሆዋ መሰኻኽር ንሕሙማት ወይ ንኣረጋውያን ኪበጽሑ ኸለዉ፡ ንሓደስቲ ኣስፋሕቲ ኺማልእዎም ይኽእሉ እዮም።
ግቡእ ኣብ ዚዀነሉ መዳይ፡ ወለዲ ንደቆም ናብ ከምዚ ዝበለ ምብጻሓት ኪማልእዎም ይኽእሉ እዮም።
ሽማግለታት ከኣ ብዕድመ ንዝደፍኡ ኣሕዋትና ምግቢ ኼዳልዉሎም ወይ ቤቶም ኪጽግኑሎም ከለዉ፡ መንእሰያት ወይ ሓደስቲ ኣስፋሕቲ ምሳታቶም ከም ዚዓይዩ ኺገብሩ ይኽእሉ እዮም።
በዚ ኸምዚ ድማ፡ ንሳቶም እውን ብኸመይ ከም ዚልውሁ ይምሃሩን ንዅሎም እቶም ኣብ ጉባኤ ዘለዉ ኣሕዋትን ኣሓትን ፍቕሪ ኼርእይዎም ከም ዚግባእ ይግንዘቡን እዮም።
ሓድሽ እተሸመ ሓው ኣብ ጉባኤ እተወሰነ ሓላፍነት ምስ ተቐበለ፡ ብኡብኡ ኻብቲ ኣቐዲሙ ዚዕየየሉ ዝነበረ ኣገባብ ብእተፈልየ መገዲ ኺዓዪ ኸም ዘለዎ ዀይኑ ኺስምዖ የብሉን።
ለውጢ ኺግበር ዜድሊ እንተ ዀይኑ፡ በቲ ሓደ ሰብ ንለውጢ ዘለዎ ድሌት ዘይኰነስ፡ ነታ ጉባኤ ብዜድልያ ነገራትን በቲ ኻብ ውድብ የሆዋ ዚውሃበና መምርሕን እዩ ዚውሰን።
ስለዚ፡ እተሸምካ እንተ ዄንካ፡ ነቲ ምኩራት ሽማግለታት ዚጥቀሙሉ ዝነበሩ ሜላታት ብምጥቃም፡ ንክርስትያን ብጾትካ ኣባኻ ምትእምማን ከም ዜሕድሩ ግበሮም፡ ነቶም ምኩራት ሽማግለታት ኣኽብሮት ከም ዘሎካ ድማ ኣርኢ።
ይኹን እምበር፡ ተመክሮ እናደለብካ ምስ ከድካ፡ ነታ ጉባኤ ምስታ እናሰጐመት እትኸይድ ዘላ ውድብ የሆዋ ማዕረ ማዕረ ንኽትከይድ ዚሕግዛ ለውጥታት ኣብ ምትግባር እጃምካ ኸም እተበርክት ፍሉጥ እዩ።
የሆዋ ንዅላትኩም ሰልጠንቲ እውን ካብቶም ዜሰልጥኑኹም ሽማግለታት ዝዓበየ ዕዮ ንኽትዓይዩ ኺድርኸኩም ይኽእል እዩ።
ሓደ ኻብቶም እዚ ዘጋጠመካ ደቀ መዛሙርቲ እንተ ትኸውን ኔርካ፡ ነታ መዓልቲ እቲኣ ኸቶ ኣይምረሳዕካያን።
ብሕልፊ ድማ ብኻልእ ቋንቋ ናይ ምዝራብ ተኣምራዊ ውህበት እንተ ዚውሃበካ ነይሩ፡ ብመንፈስ ቅዱስ ከም እተቐባእካ ሕቶ ኣይምተላዕለካን።
ኰይኑ ግና፡ ኵሎም እቶም ብመንፈስ ቅዱስ ዚቕብኡ ሰባት፡ ከምቲ ኣብቶም ኣስታት 120 ደቀ መዛሙርቲ ዝዀነ ብመስተንክራዊ መገዲ ድዮም ዚቕብኡ፧
ኣይፋሉን።
በታ መዓልቲ እቲኣ ኣብ የሩሳሌም ዝነበሩ ኻልኦት ሰባት፡ ኪጥመቑ ኸለዉ እዮም ተቐቢኦም።
ከም ልሳን ሓዊ ዝበለ ነገር ኣብ ረርእሶም ኣይወረደን።
ብዘይካዚ፡ ኵሎም ቅቡኣት ክርስትያናት ኣይኰኑን ኺጥመቑ ኸለዉ እተቐብኡ።
ንኣብነት፡ ሳምራውያን ድሕሪ ጥምቀቶም እተወሰነ እዋን ጸኒሖም እዮም ብመንፈስ ቅዱስ እተቐብኡ።
በቲ ኻልእ ሸነኽ ግና፡ ቆርኔሌዎስን ቤተ ሰቡን ፍሉይ ኵነታት ስለ ዝነበሮም፡ ቅድሚ ጥምቀቶም እዮም ብመንፈስ ቅዱስ ተቐቢኦም።
ቅቡኣት ክርስትያናት ከኣ ናይ ግድን ካብቶም ምድራዊ ተስፋ ዘለዎም ክርስትያናት ዚዛይድ መንፈስ ቅዱስ ዘለዎም ከም ዘይኰኑ ብትሕትና ይኣምኑ እዮም።
ፍሉይ ፍልጠት ወይ ግልጸት ከም ዘለዎም ኣይዛረቡን እዮም፣ ብገለ መገዲ ዝዓበዩ ኸም ዝዀኑ ኼርእዩ እውን ኣይጽዕሩን እዮም።
ቅቡእ ኪኸውን ይኽእል እዩ ኢሎም ንዝሓሰብዎ ሰብ ካብቲ ምሳልያዊ ቕጫን ወይንን ኪወስድ እውን ጠሪሶም ሓሳብ ኣይህቡን እዮም፣ የግዳስ፡ ንቕቡኣት ዚጽውዖም የሆዋ ኸም ዝዀነ እዮም ዚኣምኑ።
ቅቡኣት ክርስትያናት ካብ ካልኦት ፍሉይ ክብሪ ኣይጽበዩን እዮም።
መንፈስ የሆዋ ንዓታቶም ብብሕቲ እዩ መስኪሩሎም።
ከምኡ ኪኸውን ከሎ፡ ንብዓለሙ ምልክታ ኣይተነግረን።
ስለዚ፡ ካልኦት ሰባት ንዓታቶም ብሓቂ ብመንፈስ ቅዱስ እተቐብኡ ምዃኖም ቀልጢፎም እንተ ዘይኣሚኖምዎም ኣየገርሞምን እዩ።
እኳ ደኣስ፡ ቅዱሳት ጽሑፋት ንሓደ ብኣምላኽ ፍሉይ ሽመት ተዋሂቡኒ ዚብል ሰብ ቀልጢፍካ ኽትኣምኖ ኸም ዘይብልካ ይገልጽ እዩ።
ሓደ ሰብ ዜጕሂ ነገር እኳ እንተ ተዛረበና፡ ብጥዑም ቃላት ምምላስ ኣወንታዊ ፍረ ኺህልዎ ይኽእል እዩ።
ንኣብነት፡ ሓደ መንእሰይ ክልተ ዓይነት ህይወት ይመርሕ ነይሩ፣ ኣዲኡ ድማ በይና ዀይና እያ እተዕብዮ ነይራ።
ሓንቲ ክርስትያን ሓብቲ ድማ ካብ ጽቡቕ ሓሳብ ተላዒላ ነታ ኣደ፡ ንውሉድኪ ኣሰልጢንኪ ኸይተዓወትኪ ምትራፍኪ ዜሕዝን እዩ ኢላታ።
እታ ኣደ ኸኣ ንሓጺር እዋን ድሕሪ ምሕሳብ፡ ሓቅኺ ሕጂ ጽቡቕ የሎን፣ ስልጠናኡ ግና ገና ኣይተወድአን።
ድሕሪ ኣርማጌዶን ንዛራረበሉ፣ ሽዑ ኢና ብርግጽ እንፈልጥ ኢላ መሊሳትላ።
እዚ ልኡም ምላሽ እዚ ነቲ ኣብ መንጎ እተን ኣሓት ዝነበረ ሰላም ከም ዘይዝረግ ኣብ ልዕሊ ምግባሩ፡ ነቲ ፍንትት ኢሉ ንዝርርበን ዚሰምዕ ዝነበረ ወዳ እውን ኣተባቢዕዎ እዩ።
ኣዲኡ ብእኡ ተስፋ ኸም ዘይቈረጸት ኬስተውዕል ክኢሉ እዩ።
እዚ ኸኣ ነቲ ዝነበሮ ሕማቕ ዕርክነት ኬቋርጾ ደሪኽዎ።
ድሕሪ ግዜ፡ ተጠሚቑ፡ ጸኒሑ እውን ኣብ ቤት-ኤል ኣገልጊሉ እዩ።
ስለዚ፡ ምስ ኣሕዋትና፡ ምስ ስድራ ቤትና፡ ወይ ምስ ካልኦት ክንዛራረብ ከለና፡ ዘረባና ብጨው እተቓመመ፡ ኵሉ ሳዕ ጥዑም ይኹን።
ኣብ ብዘላ ዓለም፡ ዓመት ዓመት ኣሽሓት መንእሰያት ኪጥመቑ ምርኣይ ብዙሕ የሐጕሰና እዩ።
ክርስትያን ወለድን ሽማግለታት ጉባኤን፡ እቶም መንእሰያት ነቲ ውሳነ ብፍታዎም ጥራይ ዘይኰነስ፡ ኣብ ድልዱል መሰረት ኰይኖም ኪገብርዎ እውን ይደልይዎም እዮም።
ወፈያን ጥምቀትን ኣብቲ ክርስትያናት ካብ የሆዋ በረኸት፡ ካብ ሰይጣን ግና ተቓውሞ ዚረኽቡሉ ህይወት፡ ናይ መጀመርታ ስጕምትታት እዩ።
ስለዚ፡ ክርስትያን ወለዲ ግዜ ወሲዶም ንደቆም፡ ወደ መዝሙር ክርስቶስ ምዃን እንታይ ከም ዜጠቓልል ይምህርዎም እዮም።
ክርስትያን ወለዲ ዘይብሎም መንእሰያት እንተ ዀይኖም ከኣ፡ ቅድም ተቐሚጦም ወደ መዝሙር ምዃን ዜምጽኦ ሓላፍነት ምእንቲ ኺጽብጽቡ፡ ሽማግለታት ጉባኤ ብፍቕሪ ይሕግዝዎም እዮም።
ልክዕ ከምቲ ሓንቲ እተጀመረት ህንጻ ተሰሪሓ ኽትውዳአ ምድላዋት ዜድሊ፡ ንየሆዋ ኽሳዕ መወዳእታ ንምግልጋል እውን ምድላው የድሊ እዩ።
ሕጊ ሙሴ ንሓደ ህዝቢ፡ ማለት ንስጋዊ እስራኤል እተዋህበ እዩ ነይሩ።
መንፈሳዊ እስራኤል ግና፡ በቶም ካብ ብዙሓት ህዝብታት ዝወጹን እተፈላለየ ድሕረ ባይታ ዘለዎምን ሰባት ዝቘመ እዩ።
ሕጊ ሙሴ ነቶም ኣብ ምድሪ ተስፋ ዝነበሩ ስጋውያን እስራኤል ኣብ እምኒ ብእተቐርጸ ሕጊ እዩ ኣመሓዲርዎም።
እቲ መንፈሳውያን እስራኤል ዚጥቀሙሉ ሕጊ ክርስቶስ ግና፡ ብቐንዱ ኣብ ልቢ ኣብ እተጻሕፈ መሰረታዊ ስርዓት እተመስረተ እዩ።
ምስናይዚ፡ ክርስትያናት ኣብ ዝሃለዉ ይሃልዉ፡ ሕጊ ክርስቶስ ይምልከቶምን ይጠቕሞምን እዩ።
መንፈሳውያን እስራኤል ካብቲ ኣምላኽ ብወዱ ኣቢሉ ዚህቦ መምርሒ ብዙሕ ይጥቀሙ እዮም።
የሱስ ሓድሽ ኪዳን ቅድሚ ምምስራቱ፡ ክልተ ዓበይቲ ትእዛዛት ሂቡ እዩ።
እቲ ቐዳማይ ንዕዮ ስብከት ዚምልከት እዩ።
እቲ ኻልኣይ ድማ፡ ሰዓብቲ ክርስቶስ ኪስዕብዎ ዘለዎም ኣካይዳን ኣመንቲ ንዝዀኑ ብጾቶም ብኸመይ ኪሕዝዎም ከም ዚግባእን ዚገልጽ እዩ።
እዚ መምርሒ እዚ ንዅሎም ክርስትያናት ዚምልከት ስለ ዝዀነ፡ ሎሚ ዘለዉ ናይ ሓቂ ኣምለኽቲ ተስፋኦም ሰማያዊ ይኹን ምድራዊ ብዘየገድስ፡ ነዚ ኣብ ግብሪ ኼውዕልዎ ኣለዎም።
እተን ቃላት እቲአን፡ ማርያም ንቕዱሳት ጽሑፋት ኣጸቢቓ ትፈልጦ ምንባራ ይሕብራ።
ቃላታ ነቲ ኣብ ጸሎት ሃና ኣደ ነብዪ ሳሙኤል ዝነበረ ቓላት ዜቃልሕ እዩ ዚመስል።
ብመሰረት ሓደ ኣቈጻጽራ፡ ማርያም ኣብ ዘረባኣ ኣስታት 20 ሳዕ ካብ ቅዱሳት ጽሑፋት ጠቒሳ እያ።
እምበኣር፡ ብዛዕባ መንፈሳዊ ነገራት ከይተሰከፈት እትዛረብ ሰበይቲ እያ ነይራ።
ካብቲ ኣብ ልባ ዝነበረ ኻብ ዝዓበየ ፈታዊኣ የሆዋ ኣምላኽ እተማህረቶ ኽቡር መዝገብ ሓቅታት ብናጻ ትዛረብ ነይራ እያ።
ንሕና እውን ከም ማርያም፡ ኣጸጋሚ ዚመስል ዕዮ ኻብ የሆዋ ይመጸና እዩ።
ስለዚ፡ ከምቲ ንሳ ዝገበረቶ፡ የሆዋ ዚጠቕመና ነገር ከም ዚገብረልና ብምትእምማን፡ ኣብኡ ንወከል።
ነቲ ብዛዕባ የሆዋን ዕላማኡን ዚውሃብ ትምህርቲ ተጠንቂቕና ብምስማዕ፡ ብዛዕባ መንፈሳዊ ሓቅታት ብምስትንታን፡ ብዛዕባ እተምሃርናዮ ድማ ተሓጒስና ንኻልኦት ብምንጋር፡ ኣስኣሰር እምነት ማርያም ክንስዕብ ንኽእል ኢና።
ፈታዊኻ ወይ ኣባል ስድራ ቤትካ ዚደቍስ ቃላት እንተ ተዛሪቡካ፡ ከቢድ ሕማም እንተ ሓሚምካ፡ ወይ ብሞት እትፈትዎ ሰብካ እንተ ሓዚንካ፡ በቲ እዮብ ዝሓደጎ ኣብነት ክትጸናናዕ ትኽእል ኢኻ።
እዮብ ምንጪ ሽግራቱ ዘይፈልጥ እኳ እንተ ነበረ፡ ተስፋ ግና ኣይቈረጸን።
ስለምንታይ፧
ሓደ ዝሓገዞ ነገር፡ ንኣምላኽ ይፈርህ ስለ ዝነበረ እዩ።
ብእዋን ራህዋን ብእዋን ጸበባን ንየሆዋ ባህ ኬብሎ ቘሪጹ ነይሩ እዩ።
ብዛዕባ እቲ የሆዋ ብመንፈስ ቅዱሱ ገይሩ ዝፈጸሞ ዜደንቕ ነገራት ኪሓስብ እውን ተሓጊዙ እዩ።
የሆዋ ኣብ ግዜኡ ንፈተናታቱ መወዳእታ ኸም ዚገብረሉ፡ እዮብ ብዝያዳ ምትእምማን ኣሕዲሩ እዩ።
ብልክዕ ድማ ከምኡ እዩ ዀይኑ።
ብዛዕባኡ ኸምዚ ዚብል ነንብብ፦ የሆዋ ንጸበባ እዮብ ኣርሓቖ፡ ንብልጽግናኡ እውን መለሶ።
የሆዋ ኸኣ ካብቲ ኣቐዲሙ ዝነበሮ፡ ዕጽፊ ገይሩ ሃቦ።
እዮብ ድማ ኣሪጉን ዕድመ ጸጊቡን ሞተ።
ኣቐዲምና ሓደጋታት ብምልላይ ጥንቁቓት ንኸውን ኢና፣ እቲ ሓደጋታት ኣብ መትከልና ኼለማልመና ብዘይምፍቃድ ከኣ ገርህታት ኴንና ኸም እንቕጽል ነርኢ ኢና።
ፖለቲካዊ ጕዳያት ኪልዓል ከሎ፡ ጥንቁቓት ክንከውን ኣሎና።
ንኣብነት፡ መልእኽቲ መንግስቲ ኣምላኽ ከነብጽሕ ከለና፡ ፖሊስታት ፖለቲካዊ ሰልፊ ወይ መራሒ ኽንውድስ ወይ ክንነቅፍ ኣይግባእን።
ኣብ ፖለቲካዊ ፍታሕ ዘይኰነስ፡ ኣብ መሰረታዊ ጸገም ብምትኳር ድማ ምስቲ ብዓል ቤት ሓባራዊ ባይታ ኸነንጽፍ ንፈትን።
ድሕሪኡ፡ መንግስቲ ኣምላኽ ነቲ ጸገም እቲ ኸመይ ገይራ ምሉእ ብምሉእን ንሓዋሩን ከም እትፈትሖ ነርእዮ።
ከም መርዓ ሕደ ጾታ ወይ ምንጻል ጥንሲ ዝኣመሰለ ተኣፋፊ ጕዳያት ምስ ዚልዓል፡ ንስርዓታት ኣምላኽ ንጣበቐሉ፡ ነዚ ኣብ ህይወትና ኸመይ ጌርና ኸም እንስዕቦ ድማ ነርኢ።
ኣብ መንጎ እቲ ምይይጥ፡ ኣብ ፖለቲካዊ መዳያት እቲ ጕዳይ ገለልተኛታት ንኹን።
ኪወጽእ፡ ኪስረዝ፡ ወይ ኪልወጥ ኣለዎ ብዛዕባ ዚብሃል ሕግታት፡ ሻራ ኣይንሕዝን ኢና፣ ካልኦት ምስ ኣረኣእያና ኺሰማምዑ እውን ጸቕጢ ኣይንገብርን ኢና።
ሓደ ስልጠና ዚህብ ሽማግለ፡ ምስልጣን ቅድሚ ምጅማሩ፡ ምስቲ ዜሰልጥኖ ሓው ጽቡቕ ሃዋህው ኪፈጥርን ዕርክነት ኪምስርትን ኣለዎ።
ኵነታትን ልምድን ነፍሲ ወከፍ ሃገር እተፈላለየ ኪኸውን ስለ ዚኽእል፡ ሓደ ሽማግለ ኸምዚ ዝኣመሰለ ዚወስዶ ስጕምታት እውን ካብ ሃገር ናብ ሃገር ኪፈላለ ይኽእል እዩ።
ይኹን እምበር፡ እትነብረሉ ሃገር ብዘየገድስ፡ ከም ሽማግለ መጠን ስራሕ ዝበዝሓካ እኳ እንተ ዀነ፡ ንሓደ እተሰልጥኖ ሓው ግዜ ትምድበሉ እንተ ዄንካ፡ ንስኻ ንዓይ ብሓቂ እተገድስ ሰብ ኢኻ ትብሎ ኸም ዘለኻ እዩ ዚቝጸር።
እዚ ብተግባር ዚመሓላለፍ መልእኽቲ ኸኣ፡ ኣብ ኵሉ ቦታ ዚነብሩ ፍቓደኛታት ሰልጠንቲ ብንጹር ዚርድእዎን ኣኽቢሮም ዚርእይዎን እዩ።
ሓደ ዕዉት ዚብሃል ኣሰልጣኒ፡ ንኻልኦት ምስልጣን ዚፈቱ ጥራይ ዘይኰነስ፡ ነቲ ዜሰልጥኖ ሰብ ኬፍቅር ከም ዘለዎ እውን ኣይትረስዑ።
—ምስ ኣረኣኢ።
ሓደ ኣሰልጣኒ ኸምዚ ዓይነት ባህርይ እንተ ኣልይዎ፡ እቲ ሰልጣኒ ነዚ ቐልጢፉ ኬቕልበሉ እዩ፣ ነቲ ስልጠና ኣብ ዚቕበለሉ መገዲ እውን ዓብዪ ጽልዋ ኣለዎ።
ስለዚ፡ ኣቱም ፍቑራት ሽማግለታት፡ ስልጠና ኽትህቡ ኸለኹም፡ ኣሰልጠንቲ ጥራይ ዘይኰነስ፡ ኣዕሩኽ እውን ኩኑ።
የሆዋ ንሓለውቲ ዝርዝር ብቕዓታት ብምሃቡ፡ ነቶም ተሸይሞም ዜገልግሉ ልዑል መለክዒ ኸም ዘለዎ እዩ ገሊጹ።
ጽቡቕ ኣብነት ኪዀኑ ይጽበዮም እዩ፣ በቲ ነታ ብደም ወዱ ዝዓደጋ ጉባኤ ዚሕዙሉ መገዲ ድማ ኣብ ቅድሚኡ ተሓተትቲ እዮም።
የሆዋ ኣብ ትሕቲ ሓልዮት እቶም እተሸሙ ንኡሳን ጓሶት ድሕንነት ኪስምዓና ይደሊ እዩ።
በዚ ኣንፈት እዚ ኽንርእዮ ኸለና፡ እቲ ብዛዕባ ክርስትያን ሽማግለታት ዚገልጽ ቅዱስ ጽሑፋዊ ብቕዓታት፡ የሆዋ ብሓቂ ኸም ዚሓልየልና የዘኻኽረና።
ነፍሲ ወከፍ ክርስትያን እውን እንተ ዀነ፡ ካብተን ኣብዘን ፍቕድታት እተዘርዘረ ብቕዓታት ኪምሃር ይኽእል እዩ፣ ከመይሲ፡ መብዛሕትኡ ኣብኡ ተዘርዚሩ ዘሎ ነጥብታት፡ የሆዋ ኻብ ኵሎም ክርስትያናት ዚደልዮ ነገር እዩ።
ንኣብነት፡ ኵላትና ልዙባትን ለባማትን ክንከውን ኣሎና።
ሽማግለታት ነቲ መጓሰ ኣርኣያ ምስ ዚዀኑ፡ ንሕና ኻባታቶም ክንምሃርን ኣስኣሰር እምነቶም ክንስዕብን ንኽእል ኢና።
ብዛዕባ እዛ ጥቕሲ እዚኣ እንተ ኣስተንቲንካ፡ የሆዋ ብደረጃ ውልቀ ሰብ ከም ዜፍቅረካን ከም ዚሓልየልካን ንኽትግንዘብ ኪሕግዘካ ይኽእል እዩ።
ኣብ ቅድሚ የሆዋ ኽቡር ምዃንካ ተኣማመን።
ኣምላኽ ብቐንዱ ብመጽሓፍ ቅዱስ ኣቢሉ ስለ ዚዛረበና፡ ንቓል ኣምላኽ ኣኽቢርና ኽንርእዮ ኣሎና።
ወለድን ውሉዳትን ትርጉም ብዘለዎን ርሕራሐ ብዚንጸባረቖን መገዲ እሂን ምሂን ኪባሃሃሉ ኸለዉ፡ ነቲ ኣብ መንጎኦም ዘሎ ተኣማንነትን ፍቕርን እዮም ዜደልድልዎ።
ምስ የሆዋ ብዚተሓሓዝከ እንታይ ኢና ኽንጽበ እንኽእል፧
ብዓይንና እኳ እንተ ዘይረኣናዮ፡ ንድምጹ ድማ ብኣእዛንና እኳ እንተ ዘይሰማዕናዮ፡ በቲ መንፈሱ ዝነፈሶ ቓሉ ኣቢሉ ብምሳልያዊ መገዲ ይዛረበና እዩ፣ ስለዚ፡ ክንሰምዖ ኣሎና።
የሆዋ፡ ርእስና ዝወፈና ህዝቡ ስለ ዝዀንና፡ ኪመርሓናን ካብ ጕድኣት ኬዕቍበናን ይደሊ እዩ።
ክንፈልጦን ኣብኡ ኽንውከልን እውን ይደልየና እዩ።
ምንዝርና ንኽትፍጽም ፈተና የጋጥመካ እንተ ኣልዩ፡ እንታይ ክትገብር ትኽእል፧
ነቲ ዘሎካ ድኽመታት ኣለልዮ።
ብርታዐ ምእንቲ ኺህበካ፡ ናብ ኣምላኽ ጸሊ።
ናብ ምንዝርና ኺመርሓካ ኻብ ዚኽእል ኵነታት ርሓቕ።
እቲ ፈተና ኼጋጥመካ ኸሎ ድማ፡ ነግ ፈረግ ከይበልካ ንጸጎ።
የሱስ ንፈተና ብምቅዋም ዝመጸ፡ ሓያል ኣብነት ሰሪዑልና ኣሎ።
ብተስፋታት ሰይጣን ኣይተታለለን፣ ብዛዕባ ጥቕምን ጕድኣትን እቲ ፈተናታት ንኺሓስብ ድማ ግዜ ኣየጥፍአን።
ኣብ ክንዳኡስ፡ ብኡብኡ፡ ጽሑፍ ኣሎ ብምባል እዩ ዚምልስ ነይሩ።
የሱስ ንቓል ኣምላኽ ይፈልጦ ስለ ዝነበረ፡ ፈተናታት ኬጋጥሞ ኸሎ ቕልጡፍ ስጕምቲ ኺወስድን ጥቕስታት ኪጠቅስን ይኽእል ነበረ።
ንሕና እውን ምስ ሰይጣን ተቓሊስና ምእንቲ ኽንዕወት፡ ካብቲ ምንዝርና ንኽንፍጽም ዜጋጥመና ፈተና ኽንርሕቕ ኣሎና።
ናብ ከረን ዚድይብ ዘሎ ብዕድመ ዝደፍአ ሰብኣይ እሞ ኣብ ኣእምሮኻ ስኣል።
ኣብ ህይወቱ ዝኸበደ ጕዕዞ እዩ ዚገብር ነይሩ።
ነቲ ጕዕዞ ኣጸጋሚ ዝገበሮ ግና ዕድሚኡ ብምድፋኡ ኣይኰነን።
ኣብቲ ግዜ እቲ ኣብርሃም ወዲ 125 ዓመት ኣቢሉ እኳ እንተ ነበረ፡ ምስ ሓይሉ እዩ ነይሩ።
እግረ እግሩ ድማ ወዲ 25 ዓመት ኣቢሉ ዚኸውን መንእሰይ ነበረ።
ንሱ ኸኣ ወዱ ይስሃቅ እዩ፣ ንሓዊ ዚኸውን ዕንጨይቲ እውን ተሰኪሙ ነበረ።
ኣብርሃም ድማ ካራን ሓዊ ንምእጓድ ዜድልዮ ነገርን ሒዙ ነበረ።
የሆዋ ንኣብርሃም፡ ንወዱ ኺስውኦ እዩ ሓቲትዎ! ኣብርሃም ንእምነቱ ዚፍትን ዝኸበደ ፈተና እዩ ኣጋጢምዎ።
ኣብርሃም ብዕሙቱ ኣይኰነን ንኣምላኽ ተኣዚዝዎ።
የግዳስ፡ ኪርኢ ስለ ዝኸኣለ እዩ ተኣዚዝዎ።
እቲ ሰማያዊ ኣቦኡ የሆዋ ንእሙናት ኣገልገልቱ ነባሪ ጕድኣት ዜምጽእ ዝዀነ ይኹን ነገር ኪገብሩ ኸም ዘይሓትቶም ብዓይኒ እምነቱ ርእዩ እዩ።
ንየሆዋ ኣምላኹ እንተ ተኣዚዝዎ፡ ንሱ ንዕኡን ንወዱን ከም ዚባርኾም ይፈልጥ ነይሩ እዩ።
እታ እምነት እቲኣ ኣብ ምንታይ እያ ተሰሪታ፧
ኣብ ፍልጠትን ተመክሮን እያ።
ምስ የሆዋ ወትሩ ምዝርራብ፡ ኣገዳሲ ኽፋል እቲ ናብኡ ንምቕራብ እንወስዶ ስጕምቲ እዩ።
ምስ ኣምላኽ ብኸመይ ኢኻ ኽትዘራረብ እትኽእል፧
ንየሆዋ በቲ ኣዘውቲርካ እተቕርቦ ጸሎት ኣቢልካ ኽትዛረቦ ትኽእል ኢኻ።
ብዘይካዚ፡ ወትሩ ነቲ ቓሉ ዝዀነ መጽሓፍ ቅዱስ ብምንባብን ብዛዕባ እቲ ዘንበብካዮ ብምስትንታንን፡ የሆዋ ኺዛረበካ ኸሎ ኽትሰምዖ ትኽእል ኢኻ።
ብዛዕባ እቲ ዜተሓሳስበካ ጕዳያት ኣነጺርካ ትጽሊ እንተ ዄንካ፡ ነቲ የሆዋ ዚህበካ መልሲ፡ ዋላ እውን ኣዝዩ ንጹር እንተ ዘይኰነ፡ ብዝያዳ ኸተቕልበሉ ኢኻ።
ጸሎትካ እንተ ተመሊሱ ድማ፡ የሆዋ ብዝያዳ ጋህዲ ኪዀነልካ እዩ።
ብዘይካዚ፡ ንየሆዋ ናይ ልብኻ ኣውጺእካ ኽትነግሮ ኸለኻ፡ ብዝያዳ ኽትቀርቦ ኢኻ።
ምስ የሆዋ ጥብቂ ርክብ ምምስራት፡ ኣብ ምሉእ ህይወትና ዚቕጽል እዩ።
ንሱ ኪቐርበና እንተ ደሊና፡ ንሕና እውን ክንቀርቦ ኣሎና።
ስለዚ፡ ብመጽናዕቲ መጽሓፍ ቅዱስን ብጸሎትን ኣቢልና ወትሩ ምስ ኣምላኽና ንዘራረብ።
ከምኡ እንተ ጌርና፡ እቲ እናዓበየ ዚኸይድ ምስ የሆዋ ዘሎና ርክብ፡ ንፈተናታት ብዓወት ንኽንዋጽኣሉ ኺሕግዘና እዩ።
ኣብ ሓዳስ ዓለም፡ ካብቲ ዘሎና ግዜ ብእተወሰነ ብብሕቲ ኣብ ዜገድሰና ነገራትን ኣብ መዘናግዕን ከነሕልፎ ኢና።
የሆዋ ኽንሕጐስ እንተ ዘይደልየና ነይሩስ፡ ሓደ ነገር ክንዓምም ከም እንደልን ብጥዑይ መዘናግዒ ባህ ከም ዚብለናን ገይሩ ምፈጠረናዶ፧
በዝን ብኻልእ መገድታትን ገይሩ፡ ትምኒት ዘበለ ዅሉ ወትሩ ኼዕግብ እዩ።
መዘናግዒ ቦታኡ እኳ እንተ ኣለዎ፡ ዝያዳ ዜሐጕስ ዚኸውን ግና ነቲ ምስ የሆዋ ዘሎና ርክብ ቀዳምነት ክንህቦ ኸለና እዩ።
ኣብ ሓዳስ ዓለም እውን እንተ ዀነ ኸምኡ እዩ።
ስለዚ፡ ሕጂ ቕድም መንግስቲ ኣምላኽ ብምድላይን ኣብቲ ኣብ ህዝቢ ኣምላኽ ዘሎ መንፈሳዊ በረኸት ብምትኳርን ብብሕቲ ንዜገድሰና ነገራት ቦታኡ ብምሃብ ንርእስና ኸነሰልጥንሲ ኽንደይ ጥበባዊ ዀን እዩ! ኣብ ሓዳስ ዓለም፡ ቅድሚኡ ረኺብናዮ ዘይንፈልጥ ሓጐስ ኪህልወና እዩ።
ስለዚ፡ ካብ ሕጂ ኣትሒዝና ብምድላው ነታ ናይ ሓቂ ህይወት ሃረር ንበላ።
ኣብ ህይወትና ንኢድ የሆዋ ኽንርእያ እንኽእል ብኸመይ ኢና፧
ነዚ ዚስዕብ እስከ ንርአ፦ ኣምላኽ ንሓቂ ኽትቅበል ከም ዝሓገዘካ ይስምዓካ ይኸውን።
ኣብ ክርስትያናዊ ኣኼባታት ምስ ተኣከብካ እሞ ሓደ ኽፍሊ ምስ ሰማዕካ፡ እዚ እዩ ብልክዕ ዜድልየኒ ዝበልካሉ እዋን እውን ይህሉ ይኸውን።
ወይ ንጸሎትካ ምላሽ ረኺብካ ኽትከውን ትኽእል ኢኻ።
ምናልባት ኣገልግሎትካ ኸተስፍሕ ወሲንካስ፡ የሆዋ ኣብ ኵሉ ነገራት ኪሰልጠካ ኸመይ ከም ዝሓገዘካ ደንጽዩካ ይኸውን።
ወይ ድማ ምእንቲ መንፈሳዊ ምኽንያታት ኢልካ ኻብ ስራሕካ ምስ ወጻእካ፡ ከቶ ኣይክሓድገካን እየ ዚብል ኣምላኽ ዝኣተዎ ቓል ኪፍጸም ርኢኻ ትኸውን።
ብመንፈሳዊ ንቑሓትን ጽሩይ ዝልብናን ምስ እንኸውን፡ የሆዋ ኸመይ ገይሩ ብብዙሕ መገድታት ከም ዝሓገዘና ኸነስተውዕል ንኽእል ኢና።
እሞኸ ኸመይ ኢልና ኢና ጽሩይ ዝልቦም እንኸውን፧
ብውሽጥና ጽሩያት ክንከውንን ክፉእ ምግባር ክንሓድግን ኣሎና።
ብመንፈሳዊ መዳይ እናደልደልናን ቅኑዕ ኣካይዳ እናሰዓብናን ምስ ከድና፡ ምስቶም ንኣምላኽ ኪርእይዎ ዚኽእሉ ኽንጽብጸብ ንኽእል ኢና።
እቲ ጴጥሮስ ብማየ ማይ ኪኸይድ ከሎ ኸቢብዎ ዝነበረ ንፋስን ማዕበልን፡ ህይወትና ንኣምላኽ ወፊና ኣብ እንነብሮ ናብራ ምስ ዜጋጥመና ጸገማትን ፈተናታትን ኪመሳሰል ይኽእል እዩ።
እዚ ኸቢድ ኣብ ዚዀነሉ መዳይ እኳ፡ ብደገፍ የሆዋ ኽንጸንዕ ንኽእል ኢና።
ጴጥሮስ ብሰንኪ ሓያል ንፋስ ወይ ብሰንኪ ብርቱዕ ማዕበል ከም ዘይጠሓለ ኣይንረስዕ።
ነቲ ዘጋጠመ ነገር ምልስ ኢልና ምስ እንርእዮ፡ ህቦብላ ንፋስ ምስ ረኣየ ግና፡ ፈርሀ ዚብል ኢና እንረክብ።
ጴጥሮስ ነቲ ኣብ የሱስ ዝነበሮ ኣትኵሮ ስለ ዘጥፍአ እዩ እምነቱ ተነቓኒቓ።
ንሕና እውን ብምሳልያዊ መገዲ ህቦብላ ንፋስ እንተ ርኢና፡ ማለት ኣብ ብርታዐኡ እንተ ኣተኲርናን የሆዋ ኸም ዚድግፈና እንተ ተጠራጢርናን፡ ክንጥሕል ንጅምር ኢና።
ምድካም እምነት ወይ ምጥፋእ እምነት፡ ኣብ መጽሓፍ ቅዱስ ብቐሊሉ ዚሓላልኸና ሓጢኣት ተባሂሉ ተገሊጹ ስለ ዘሎ፡ እምነትና ኸይትጐድል ኬተሓሳስበና ኣለዎ።
ንጴጥሮስ ዘጋጠሞ ተመክሮ ኸም ዚሕብሮ፡ ኣብ ግጉይ ነገራት እንተ ኣተኲርና እምነትና ቐልጢፋ ኽትደክም ትኽእል እያ።
ደቀ መዛሙርቲ የሱስ መኖም ከም ዚዓቢ ብተደጋጋሚ ይካትዑ እኳ እንተ ነበሩ፡ የሱስ ግና ብኣታቶም ተስፋ ኣይቈረጸን።
ምኽሩ ኣብ ዘይሰምዑሉ እዋን ድማ ነዚ ነገር እዚ ዕሽሽ ኣይበሎን።
የግዳስ፡ ኣብ ምሹእ ግዜን ቦታን፡ ብፍቕርን ብልእመትን ገሲጽዎም እዩ።
ንውሉዳትካ ብምግሳጽ ፍቕርኻ ኣርእዮም።
ሓድሓደ ግዜ፡ ሓደ ተግባር ስለምንታይ ቅኑዕ ወይ ጌጋ ኸም ዝዀነ ምግላጽ ጥራይ እኹል እዩ።
ሓድሓደ ግዜ ግና፡ ቈልዓ ነቲ እትብሎ ኣብ ግብሪ ኣየውዕሎን ይኸውን።
ከምኡ ኼጋጥመካ ኸሎ፡ ንየሱስ ምሰሎ።
ኣብ ግቡእ ግዜን ቦታን ንውሉድካ ብትዕግስቲ እናመራሕካን እናኣሰልጠንካን እናኣረምካን ብፍቕርን ብልእመትን ገስጾ።
ብዛዕባ እዚ ኢሌን ዝስማ ኣብ ደቡብ ኣፍሪቃ እትነብር ሓብቲ ኸምዚ ትብል፦ ወለደይ ብቝጥዓ ወይ ስለምንታይ ከም እተገሰጽኩ ኸይገለጹ ፈጺሞም ኣይግስጹንን እዮም ነይሮም።
ከም ውጽኢቱ ኸኣ፡ ከይተሸቝረርኩ እነብር ነይረ።
ደረተይ ድማ እፈልጥ ነይረ፣ እንታይ ትጽቢት ከም ዚግበረለይ እውን ይርድኣኒ ነይሩ።
ሰባት ምሳና ይሰማምዑ ወይ ኣበርቲዖም ይጻረሩና ይዀኑ፣ ናይ የሆዋ መሰኻኽር ብንጥፈታት ስብከቶም ኣጸቢቖም ከም ዚፍለጡ ዚኽሕዱ ግና ብዙሓት ኣይኰኑን።
ምስ እምነታትና ኸም ዘይሰማምዑ፡ ግናኸ ንዕዮና ኣኽቢሮም ከም ዚርእይዎ ዚገልጹ ሰባት ኣብ ኣገልግሎት ኣጓኒፎምኻ ይዀኑ።
ከም እንፈልጦ፡ ብስራት መንግስቲ ኣምላኽ ኣብ ኵላ ዓለም ኪስበኽ ምዃኑ የሱስ ተነብዩ ነይሩ እዩ።
ሓያሎ ጕጅለታት ሃይማኖት፡ ወንጌል ወይ ብስራት ንሰብኽ ኢና ይብሉ እዮም።
ጻዕርታቶም ግና ኣብ ቤተ ክርስትያን፡ ኣብ ተለቪዥን፡ ወይ ኣብ ኢንተርነት ኣብ ዚህብዎ ስብከት፡ ወይ ድማ ብዛዕባ የሱስ ከመይ ገይሮም ከም ዝፈለጡ ንኻልኦት ኣብ ምንጋር እተሓጽረ እዩ።
ገሊኦም ከኣ ኣብ ግብረ ሰናያዊ ንጥፈታቶም ወይ ኣብ ዓውድታት ሕክምናን ትምህርትን ዚገብርዎ ጻዕርታት ከም ስብከት ገይሮም ይርእይዎ እዮም።
ተጻዋርነት እንታይ ዕዮ እያ እትፍጽም፧
ብሓንቲ እኳ ኸይጐደልና ፍጹማትን ምሉእ ብምሉእ ጥዑያትን ክንከውን እያ እትሕግዘና።
ብዙሕ ግዜ፡ ፈተናታት ድኽመታትና፡ ማለት ከነጽርዮ ዘሎና ባህርያትና እዩ ዜቃልዕ።
ነቲ ፈተናታት እቲ እንተ ተጻዊርና፡ ክርስትያናዊ ባህርያትና ፍጹም ወይ ጥዑይ እዩ ዚኸውን።
ንኣብነት፡ ብዝያዳ ዓቃላትን መማሰውትን ርሕሩሓትን ክንከውን ንኽእል ኢና።
ተጻዋርነት ከም ክርስትያን መጠን ብምቕራጽ ኣገዳሲ ዕዮ ስለ እትፍጽም፡ ፈተናታት ኬጋጥመካ ኸሎ ኣብ ቅዱስ ጽሑፋዊ ስርዓታት ኣይትለማለም።
ንኣብነት፡ ምስ ርኹስ ሓሳባት ትቃለስ እንተ ኣለኻ፡ እንታይ ኢኻ ኽትገብር ዚግባእ፧
በቲ ፈተና ኣብ ክንዲ እትስነፍ፡ ነቲ ትምኒት እቲ ብጸሎት ንጸጎ።
በዚ ኸምዚ፡ ርእሰ ግትኣት ከተማዕብል ኢኻ።
ካብ ዘይኣምን ኣባል ስድራ ቤትካ ምጽራር የጋጥመካ ኣሎዶ፧
በቲ ጸቕጢ ኣብ ክንዲ እትምብርከኽ፡ ነቲ ብምሉእ ልብኻ እተቕርቦ ኣምልኾ ንምቕጻል ቈራጽነት ግበር።
እምበኣር፡ ኣብ ቅድሚ ኣምላኽ እተፈተነ ብቕዓት ንምርካብ፡ ክንጻወር ኣሎና።
ብቐቢላኻ፡ ብባህልኻ፡ ወይ ብህዝብኻ እምብዛ ምሕባን ወይ ምዅራዕ፡ ምስቲ የሆዋ ብዛዕባ ግዝኣት ሰብን ደቂ ሰብ ብሓፈሻን ዘለዎ ኣረኣእያ ኼጋጭወና ይኽእል እዩ።
ልክዕ እዩ፡ ኣምላኽ ንባህልና ኽንጸልኦ ኣይደልየናን እዩ።
እኳ ደኣስ፡ በቲ በበይኑ ዝዓይነቱ ባህሊ ባህ ኪብለና ይኽእል እዩ።
ኰይኑ ግና፡ ኣብ ቅድሚ ኣምላኽ ኵሉ ሰብ ማዕረ ምዃኑ ኽንዝክር ኣሎና።
ብመበቈልና እምብዛ ምሕባን ጠንቂ ሃገራውነት እዩ፣ እዚ ኸኣ ኣብ ገለልትነትና ኸም እንለማለም ዚገብረና ቐዳማይ ስጕምቲ ኪኸውን ይኽእል እዩ።
ክርስትያናት ብኸምዚ ዝበለ ሓበን ኪጽለዉ ዘይክእሉ ኣይኰኑን፣ ገሊኦም ኣብ ቀዳማይ ዘመን ዝነበሩ ክርስትያናት እውን እንተ ዀኑ ኣብ መንጎ ኣሕዋቶም ሌላን ጕሌላን ገይሮም እዮም።
ዘይግቡእ ሓበን ኣባና ሱር ይሰድድ ምህላዉ ኸመይ ጌርና ኽንፈልጥ ንኽእል፧
ወዲ ኻልእ ዓዲ ዝዀነ ክርስትያን ሓሳብ ሂቡካ ንበል።
ኣብዚ ብዝሓሸ መገዲ ኢና እንገብሮ ኢልካ ንሓሳቡ ብኡብኡ ትነጽጎ ዲኻ፧
ኣብ ክንዳኡስ፡ ነቲ፡ ኣብ ናይ ሎሚ ጥቕሲ ዘሎ ቕዱስ ጽሑፋዊ ምኽሪ ኸነውዕሎ ኣሎና።
ሓያሎ ኻብቲ ንመንእሰያት ኣብ ዚወጽእ ሕታማትና ተጠቒሱ ዚርከብ ጸገማት፡ ንዓታቶም ጥራይ ዚምልከት ኣይኰነን።
ኵላትና ንእምነትና ኽንጣበቕ፡ ስምዒታትና ኽንቈጻጸር፡ ምስ ጐዳኢ ጸቕጢ መዛኑ ኽንቃለስ፡ ካብ ሕማቕ ዕርክነትን መዘናግዕን ከኣ ክንርሕቕ የድልየና እዩ።
እዚ ነጥብታት እዝን ሓያሎ ኻልእን ኣብቲ ንመንእሰያት እተዳለወ ጽሑፋት ተገሊጹ ኣሎ።
ብዕድመ ዓበይቲ ዝዀኑ ክርስትያናት ነቲ ንመንእሰያት እተዳለወ ጽሑፋት ምንባብ ዜትሕቶም ኰይኑ ኺስምዖምዶ ይግባእ፧
ኣይፋልን! እቲ ጽሑፍ ንመንእሰያት ብዚማርኽ መገዲ እኳ እንተ ቐረበ፡ እቲ ኣብኡ ዚርከብ ሓበሬታ ግና ኣብቲ ግዜ ዘይሓልፎ ቕዱስ ጽሑፋዊ ስርዓታት እተመስረተ ብምዃኑ፡ ኵላትና ኻብቲ መንፈሳዊ መሰናድዎታት እቲ ኽንጥቀም ንኽእል ኢና።
ጽሑፋትና ንመንእሰያት፡ ጸገማት ኪሰግሩ ኣብ ርእሲ ምሕጋዙ፡ ብመንፈሳዊ መዳይ ኪዓብዩን ንየሆዋ ኪቐርብዎን ይሕግዞም እዩ።
ካብዚ እውን ብዕድመ ዓበይቲ ዝዀኑ ክርስትያናት ኪጥቀሙ ይኽእሉ እዮም።
የሆዋ ኣምላኽና ሓደ የሆዋ እዩ።
እዝስ ኣየ ኸመይ ዝበለ ሓያል ቃላት ኰን እዩ! እዚ መዘኻኸሪ እዚ፡ ንእስራኤላውያን ናብ ምድሪ ተስፋ ንምእታው ኪቀራረቡ ኸለዉ ኣብ ቅድሚኦም ንዝነበረ ብድሆታት ኪገጥምዎ ኣዕጢቕዎም እዩ።
ንሕና እውን ነዘን ቃላት እዚአን ኣብ ልብና እንተ ኣሕዲርናየን ነቲ ኣብ ቅድሜና ዘሎ ብርቱዕ ጸበባ ኽንሰግሮን ኣብታ ስዒባ እትመጽእ ገነት ከኣ እጃምና ኸነበርክትን ኬዕጥቓና እየን።
ሃየ እምበኣር፡ ንየሆዋ ብምሉእ ነፍስና ብምፍቃርን ብምግልጋልን ሓድነት ክርስትያናዊ ሕውነትና ንምዕቃብ ልባዊ ጻዕሪ ብምግባርን ወትሩ ንየሆዋ ንበይኑ ተወፋይነት ንሃቦ።
ብቐጻሊ ኸምዚ እንተ ጌርና፡ የሱስ ከም ኣባጊዕ ኪፈርደና፡ ኣቱም ኣቦይ ዝባረኸኩም ንዑ፡ ነቲ ኻብ ምስራት ዓለም ኣትሒዙ እተዳለወልኩም መንግስቲ ውረሱ ብምባል እተነበዮ ትንቢት ኪፍጸም ከሎ ኸኣ ክንርኢ ኢና።
ሰማዕቲ የሱስ፡ ኪጭነቕሉ ብዛዕባ ዘይግባእ ነገራት እዮም ዚጭነቑ ነይሮም።
ስለዚ፡ የሱስ ደጊም ከይጭነቑ እዩ ነጊርዎም፣ ከምዚ ዝበለሉ ምኽንያት ከኣ ነይርዎ እዩ።
ብዛዕባ ዜድልየና ነገራት እውን ካብ መጠን ንላዕሊ ምጭናቕ፡ ንኣእምሮና ብምክፍፋልን ከም ዜስግል ብምግባርን፡ ነቲ ኣብ ህይወትና ዝያዳ ኣገዳሲ ዝዀነ መንፈሳዊ ነገራት ሸለል ከም እንብሎ ኺገብረና ይኽእል እዩ።
የሱስ እውን ነዚ ሓደጋ እዚ ስለ ዚፈልጥ፡ ኣብቲ ናይ ከረን ስብከቱ ብዛዕባ እዚ ጕዳይ እዚ ንደቀ መዛሙርቱ መሊሱ ኣርባዕተ ሳዕ ኣጠንቂቕዎም እዩ።
የሱስ ብዛዕባ እቲ ንሰባት መዓልቲ መዓልቲ ዜድልዮም ነገራት ኣጸቢቑ ይፈልጥ ነይሩ እዩ።
ኣረ ነቲ እቶም ድሕሪ ዘመናት ኣብቲ ጽንኩር ግዜ እተባህለሉ ዳሕሮት መዓልትታት ዚነብሩ ሰዓብቱ ዜጋጥሞም ኣጸጋሚ ዅነታት እውን ይፈልጥ ነይሩ እዩ።
ገለ ኻብዚ ድማ ሽቕለት ኣልቦነት፡ ዝቕባበ፡ ዋሕዲ ምግቢ፡ ክቱር ድኽነት ኪጥቀስ ይከኣል።
ይኹን እምበር፡ የሱስ ህይወት ካብ ብልዒ፡ ሰብነት ከኣ ካብ ክዳን ከም ዚበልጽ ይፈልጥ ነይሩ እዩ።
እቲ መንፈሳዊ ገነት ዚብል ቃላት፡ ክፋል ቲኦክራስያዊ ቓላትና ዀይኑ እዩ።
ነቲ ምስ ኣምላኽን ምስ ኣሕዋትናን ብሰላም ንኽንነብር ዜኽእለና ፍሉይ ዝዀነ ብልጹግ መንፈሳዊ ሃዋህው ወይ ኵነታት ዚገልጽ ከኣ እዩ።
ኰይኑ ግና፡ እተን መንፈሳዊ ገነትን መንፈሳዊ ቤተ መቕደስን ዚብላ ስያመታት፡ ሓደ ዓይነት ትርጉም ከም ዘለወን ጌርና ኽንሓስብ የብልናን።
መንፈሳዊ ቤተ መቕደስ፡ ነቲ ኣምላኽ ንናይ ሓቂ ኣምልኾ ዝገበሮ መሰናድዎ እዩ ዜመልክት።
መንፈሳዊ ገነት ግና ስምረት ኣምላኽ ዘለዎምን ሎሚ ኣብ መንፈሳዊ ቤተ መቕደሱ ዜገልግልዎ ዘለዉን መን ምዃኖም ንምልላይ የገልግል።
መውስቦ ኣገዳሲ ኽፍሊ ህይወት ደቂ ሰብ እዩ።
ኣመሰራርታኡን ዕላማኡን ምፍላጥና፡ ብዛዕባ እዚ ርክብ እዚ ግቡእ ኣረኣእያ ኽንሕዝን ካብ በረኸቱ ተኻፈልቲ ኽንከውንን ይሕግዘና እዩ።
ኣምላኽ ነቲ ቐዳማይ ሰብኣይ ዝዀነ ኣዳም ምስ ፈጠሮ፡ ንእንስሳታት ስም ኬውጽኣሎም ኢሉ ናብ ኣዳም ኣምጽኦም።
ንሰብኣይ ግና መመላእታ እትዀኖ ሓጋዚት ኣይነበረቶን።
ስለዚ፡ ኣምላኽ ንኣዳም ከቢድ ድቃስ ኣደቀሶ፡ ሓንቲ ኻብ መሰናግለኡ ወሲዱ ድማ፡ ሰበይቱ ገይሩ ሰርሓ እሞ ናብቲ ሰብኣይ ኣምጽኣ።
በዚ ኸምዚ፡ ኣምላኽ ንመውስቦ ሰረቶ።
የሱስ ድማ፡ የሆዋ፡ ሰብኣይ ኣቦኡን ኣዲኡን ይሓድግ፡ ምስ ሰበይቱ ኸኣ ይጠብቕ፡ ክልቲኦም ድማ ሓደ ስጋ ይዀኑ ኸም ዝበለ መረጋገጺ ሂቡ ኣሎ።
ኣምላኽ ነታ ቐዳመይቲ ሰበይቲ በታ ኻብ ኣዳም እተወስደት መሰንገለ ገይሩ ምፍጣሩ፡ ነቶም ቀዳሞት ሰብኣይን ሰበይትን ከም ዚቀራረቡ ገይርዎም እዩ።
ኪፋትሑ ወይ ሓደ ሰብ ልዕሊ ሓደ መጻምድቲ ኺህልዎ እተሰርዐ ስርዓት ኣይነበረን።
ኣብ ሓዳር እተፈጥረ ኸቢድ ጸገም ከይተፈትሐ እንተ ጸኒሑ፡ ሓዲኦም ወይ ክልቲኦም ብዛዕባ ፍልልይ ወይ ፍትሕ ኪሓስቡ ይጅምሩ እዮም።
ምስ መጻምድትኻ ምፍልላይ፡ ኣፍኲስካ ኺርአ የብሉን።
ከቢድ ጸገማት ኣብ ዚለዓለሉ እዋን ምፍልላይ ዚሓይሽ እኳ እንተ መሰለ፡ ከምኡ ምግባር ግና መብዛሕትኡ ግዜ ዝገደደ ጸገማት እዩ ዚፈጥር።
የሱስ፡ ነቲ ኣምላኽ ብዛዕባ እቲ ሰብኣይ ኣቦኡን ኣዲኡን ሓዲጉ ምስ ሰበይቱ ኸም ዚጠብቕ እተዛረቦ ሓሳብ ድሕሪ ምድጋሙ፡ ነቲ ኣምላኽ ዝጸመዶስ፡ ዋላ ሓደ ሰብ ኣይፍለዮ ኢሉ እዩ።
እዚ ኸኣ፡ ሰብኣይ ወይ ሰበይቲ እውን እንተ ዀኑ፡ ነቲ ኣምላኽ ዝጸመዶ ኺፈልይዎ ኸም ዘይግባእ ዜመልክት እዩ።
የሆዋ ንመውስቦ ኣብ ምሉእ ህይወት ከም ዚቕጽል ማእሰር ገይሩ እዩ ዚርእዮ።
ኵላትና ንኣምላኽ ጸብጻብ ከም እንህብ ምፍላጥና፡ ኣብ ሓዳር ጸገማት ኬጋጥም ከሎ፡ እቲ ጸገም ገና ኸይዓበየ ብኣጋኡ ንምፍታሑ ኣበርቲዕና ኽንጽዕር ኪድርኸና ይግባእ።
ዳንኤልን ብጾቱን ተማሪኾም ናብ ባቢሎን ምስ ተወስዱ፡ ባቢሎናውያን ቋንቋ ከለዳውያን ብምምሃር ንባህሎም ኬላምድዎም ፈቲኖም እዮም።
ብዘይካዚ፡ እቲ ንስልጠናኦም ዚከታተል ኣገልጋሊ ቤተ መንግስቲ፡ ስማት ባቢሎናውያን ኣውጺኡሎም እዩ።
እቲ ንዳንኤል እተዋህቦ ስም፡ ቤል ምስ ዚብሃል ቀንዲ ኣምላኽ ባቢሎን ዚተሓሓዝ እዩ ነይሩ።
ንጉስ ነቡካድነጻር ንዳንኤል፡ ኣምላኽ ባቢሎናውያን ካብ የሆዋ ኸም ዚበልጽ ገይሩ ኼእምኖ ደልዩ ነይሩ ኪኸውን ይኽእል እዩ።
ዳንኤል ጥዑም ብልዒ ንጉስ እኳ እንተ ቐረበሉ፡ ንሱ ግና ከይረክስ ብልቡ ቘረጸ።
ቅዱሳት መጻሕፍቲ ብቛንቋ ኣዲኡ የጽንዕ ስለ ዝነበረ፡ ኣብ ዓዲ ጓና እናነበረ መንፈሳዊ ጥዕናኡ ኺሕሉ ኽኢሉ እዩ።
፡ እ.ጽ. ስለዚ፡ ካብቲ ናብ ባቢሎን ዝኸደሉ ድሕሪ 70 ዓመት ኣቢሉ እውን እንተ ዀነ በቲ ናይ እብራይስጢ ስሙ እዩ ዚፍለጥ ነይሩ።
የሱስን ደቀ መዛሙርቱን ነቲ ብስራት ንምስባኽ እንታይ ሜላታት እዮም ተጠቒሞም፧
ሰባት ናብ ዚርከቡሉ ዘበለ፡ ማለት ብግህዶ ናብ ዚርአ ቦታታን ናብ ኣባይትን እዮም ከይዶም።
እቲ ዕዮ ስብከት፡ ንዚግብኦ ዘበለ ኣብ በቤት እናኸድካ ደሊኻ ምርካብ ዜጠቓልል ነበረ።
እዚ ሜላ እዚ ኣድልዎ ኸም ዘይብልካ የርኢ።
ናይ የሆዋ መሰኻኽርከ ኸመይ እዮም፧
ካብ 1914 ኣትሒዙ የሱስ ይገዝእ ከም ዘሎ ዚሰብኩ፡ ንሳቶም በይኖም ጥራይ እዮም።
ከምቲ የሱስ ዝኣዘዞ፡ ንዕዮ ስብከት ቀዳምነት ይህብዎ እዮም።
ፒላርስ ኦቭ ፈይዝ—ኣመሪካን ኮንግሪጌሽንስ ኤንድ ዘያር ፓተርንስ ዘርእስታ መጽሓፍ፡ ናይ የሆዋ መሰኻኽር፡ ቀንዲ ዕዮኦም . . . ብዛዕባ እቲ ዚመጽእ ዘሎ መወዳእታ ዓለምን ኣገዳስነት ድሕነትን መንፈሳዊ መልእኽቲ ምብጻሕ ምዃኑ ኸቶ ኣይርስዑን እዮም በለት።
ናይ የሆዋ መሰኻኽር በቲ የሱስን ደቀ መዛሙርቱን እተጠቕሙሉ ሜላታት ገይሮም ነቲ መልእኽቲ እቲ የብጽሕዎ ኣለዉ።
ውሳነታትና ኣብ ሓሳብ የሆዋ ተመስሪትና ምስ እንገብር፡ ንዕኡ ብዝያዳ ኢና እንቐርቦ።
ስምረቱን በረኸቱን ድማ ንረክብ።
እዚ ኸኣ ብግዲኡ ነቲ ኣብ ሰማያዊ ኣቦና ዘሎና እምነት የድልድሎ።
እምበኣር፡ ሕግታትን ስርዓታትን መጽሓፍ ቅዱስ ንሓሳብ ኣምላኽ ስለ ዚገልጸልና፡ ብእኡ ንመራሕ።
ልክዕ እዩ፡ ብዛዕባ የሆዋ ወትሩ እንምሃሮ ሓድሽ ነገር ይህሉ እዩ።
ብትግሃት ምስ እንጽዕር ግና፡ ሕጂ እኳ ጥበባዊ ውሳነታት ንምግባር ዜኽእለና ጥበብን ፍልጠትን ምስትውዓልን ክንረክብ ንኽእል ኢና።
ሓሳባትን ውጥናትን ዘይፍጹማት ሰባት ተለዋዋጢ እዩ፣ ከምቲ ሓደ ዘማሪ ዝበሎ ግና፡ ውሳነታት የሆዋ ንዘለኣለም ይቐውም፣ ሓሳባት ልቡ እውን ንውሉድ ወለዶ እዩ።
እምበኣር፡ ሓሳባትናን ተግባራትናን ምስ ሓሳብ እቲ ልዕሊ ዅሉ ጥበበኛ ዝዀነ የሆዋ ኣምላኽ ምስ ዚሳነ፡ ብሉጽ ብሕታዊ ውሳነታት ክንገብር ንኽእል ኢና።
ሒደት ዓመታት ይገብር፡ ብዙሓት ጉባኤታት ነታ ንየሆዋ ቕረቦ ዘርእስታ መጽሓፍ ኣብ መጽናዕቲ መጽሓፍ ቅዱስ ጉባኤ ኣጽኒዐናኣ እየን።
እቲ ኣብ ባህርያት ኣምላኽ እተገብረ መጽናዕቲ፡ ምስቲ ኣሕዋትን ኣሓትን ዚህብዎ ልባዊ ሓሳባት ተደሚሩ፡ ንሰማያዊ ኣቦና የሆዋ ዘሎካ ፍቕሪ ኣየደልደሎንዶ፧
መደረታትን መርኣያታትን ንባብ መጽሓፍ ቅዱስን ብኣቓልቦ ምስ እንሰምዕ እውን፡ ብዛዕባ ቓል ኣምላኽ ዘሎና ፍልጠት ይውስኽ እዩ።
ኣብ ኣኼባታት፡ ስርዓታት መጽሓፍ ቅዱስ ከመይ ጌርና ኣብ ኵሉ መዳይ ህይወትና ኣብ ግብሪ ኸም እነውዕሎ ንምሃር ኢና።
ንኣብነት፡ መጽናዕቲ ግምቢ ዘብዐኛ ንህዝቢ ኣምላኽ ዜድልዮም ትምህርቲ ይህቦም እዩ።
መጽናዕቲ ግምቢ ዘብዐኛ ንሸቶታትካ ዳግም ከም እትምርምር፡ ንብጻይካ ክርስትያን ይቕረ ኸም እትብል፡ ወይ ንጸሎትካ ኸም እተመሓይሽ ገይሩካዶ ይፈልጥ፧
ኣብ መንጎ ሰሙን ዚግበር ኣኼባ እውን ንኣገልግሎትና ዕጡቓት ክንከውን ይምህረና እዩ።
ከመይ ጌርና ብስራት ከም እንሰብኽን ቅዱስ ጽሑፋዊ ስርዓታት ብውጽኢታዊ መገዲ ኸም እንምህርን ንምሃር ኢና።
ብዛዕባ እቲ ኣብ መጽሓፍ ቅዱስ ተመዝጊቡ ዚርከብ ብሕታዊ ግጭታት ሓሲብካዶ ትፈልጥ፧
ኣብ ዘፍጥረት ብዛዕባ ዚርከብ ሒደት ምዕራፋት እሞ ሕሰብ።
ቃየል ንኣቤል ቀተሎ ፣ ላሜክ ስለ ዝወቕዓኒ ኢሉ ንሓደ ጐበዝ ቀተሎ ፣ ጓሶት ኣብርሃምን ኣብራምን ሎጥን ተባእሱ ፣ ኣጋር ንሳራ ንሳራይ ስለ ዝነዓቐታ፡ ሳራ ምስ ኣብርሃም ተሳሓሓበት ፣ እስማኤል ኣንጻር ኵሉ፡ ኢድ ኵሉ ድማ ኣንጻሩ ኪኸውን ምዃኑ ተገልጸ።
መጽሓፍ ቅዱስ ከምዚ ዝበለ ግጭታት ዚጠቅስ ስለምንታይ እዩ፧
ሓደ ምኽንያት፡ ዘይፍጹማት ሰባት ስለምንታይ ብሰላም ኪነብሩ ኸም ዘለዎም ኪፈልጡ ይሕግዞም እዩ።
ከመይ ጌርና ሰላም ከም እንገብር እውን ይሕብረና እዩ።
ናይ ሓቂ ሰባት ምስ ናይ ሓቂ ጸገማት ኪቃለሱ ኸለዉ ዚሕብር ዛንታታት መጽሓፍ ቅዱስ ብምንባብ እውን ንጥቀም ኢና።
ጻዕርታቶም ዘፍረዮ ፍረ ንፈልጥ፡ ነዚ ኸኣ ኣብ ህይወትና ኣብ ዜጋጥመና ገሊኡ ዅነታት ኣብ መዓላ ኸነውዕሎ ንኽእል ኢና።
እዚ ዅሉ፡ ኣብ ተመሳሳሊ ነገር እንታይ ክንገብር ከም ዘሎና ወይ እንታይ ክንገብር ከም ዘይብልና ኽንፈልጥ ይሕግዘና እዩ።
ይፍታሕ ንእስራኤል ካብ ዓሞናውያን ሓራ ንምውጻእ ሓገዝ ኣምላኽ ከም ዜድልዮ ተገንዘበ።
የሆዋ ዓወት እንተ ሂብዎ ድማ፡ ካብ ውግእ ምስ ተመልሰ ኻብ ቤቱ ኪቕበሎ ዚወጽእ ቀዳማይ ሰብ ዚሓርር መስዋእቲ ገይሩ ንየሆዋ ኬቕርቦ ምዃኑ ተመባጽዐ።
እዚ እንታይ ማለት ነበረ፧
ንሰብ መስዋእቲ ምግባር፡ ኣብ ቅድሚ የሆዋ ፍንፉን እዩ ነይሩ።
ስለዚ፡ ይፍታሕ ቃል ብቓሉ ንሰብ መስዋእቲ ኺገብር ማለቱ ዘይምንባሩ ንጹር እዩ ነይሩ።
ኣብ ትሕቲ ሕጊ ሙሴ፡ ዚሓርር መስዋእቲ ምሉእ ብምሉእ ንየሆዋ እዩ ዚውሃብ ነይሩ፣ ስለዚ፡ ይፍታሕ ነቲ ሰብ እቲ ንኣገልግሎት ኣምላኽ ጥራይ ኪኸውን ከም ዚውፍዮ ይገልጽ ነይሩ ኪኸውን ኣለዎ።
እዚ መብጽዓ እዚ እምበኣር፡ እቲ ሰብ ኣብ ማሕደር የሆዋ ንሓዋሩ ኸም ዜገልግል እዩ ዚእምት ነይሩ።
የሆዋ ነቲ ይፍታሕ እተመባጽዖ ተቐቢሉ፡ ዜደንቕ ዓወት ሃቦ።
ይፍታሕ ካብ ውግእ ምስ ተመልሰ፡ እታ ዚፈትዋ ሓንቲ በይና ውሉዱ እያ ኽትቅበሎ ወጺኣ! እዚ ፈተና ዀኖ።
ገሊኡ ሕማማት፡ ፍሉጥ ዓይነት ሕክምና የብሉን ይኸውን።
ስለዚ፡ ዜደንቕ ውጽኢት ኣለዎ ዚብሃል፡ ግናኸ ብበላበለው ጥራይ ዚዋዓዋዕ ዓይነት ሕክምና ኽንጥንቀቐሉ ኣሎና።
ጳውሎስ ብመንፈስ ኣምላኽ ተደሪኹ፡ ልዙባት ምዃንኩም ኣብ ኵሉ ሰብ ይፈለጥ ኢሉ እዩ።
ልዙባት ወይ ሚዛናውያን ምስ እንኸውን፡ ንጥዕናና እምብዛ ብዙሕ ግዜ ብምውፋይ ንመንፈሳዊ ነገራት ዕሽሽ ኣይንብሎን ኢና።
ቀንዲ ኣትኵሮ ህይወትና ኣብ ጥዕናና እንተ ጌርና፡ ኣብ ጥቕሚ ርእስና ጥራይ እነተኵር ክንከውን ንኽእል ኢና።
መንፈሳዊ ነገራት ልዕሊ ዅሉ ኣገዳሲ እዩ፣ ንጥዕናና ብዚምልከት ድማ ኣረኣእያና ሚዛናዊ ኪኸውን ይግባእ።
ኣብ ከም ክንክን ጥዕና ዝኣመሰለ ጕዳያት፡ ነፍሲ ወከፍና ብብሕቲ ውሳነ ኽንገብርን ነቲ ምስኡ ዚመጽእ ሓላፍነት ክንስከምን ይግብኣና።
ሰሎሞን ብሰንኪ እቲ ዝመስረቶ ሕማቕ ዕርክነት፡ እቲ ዝነበሮ ጥበብ ጠፍአ፣ ንናይ ሓቂ ኣምልኾ ድማ ሓደጎ።
እዝስ ነቶም ንየሆዋ ዘየፍቅር ሰብ ኪምርዓዉ ዚሓስቡ ዘለዉ ክርስትያናት፡ ከመይ ዝኣመሰለ መለበሚ ዀን እዩ! ሓደ ሰብ ንየሆዋ ኼምልኾ ኺጅምር ከሎ፡ መጻምድቱ ዘይኣማኒ እንተ ዀነኸ፧
መጽሓፍ ቅዱስ፡ ኣትን ኣንስቲ፡ ገለ ነቲ ቓል ዘይእዘዙ እንተ ኣልዮም፡ ብዘይ ቃል ብኣካይዳ ኣንስቶም ምእንቲ ኺማረኹ ንሰብኡትክን ተገዝኣኦም ይብል እዩ።
እዘን ቃላት እዚአን፡ ኣብ ክርስትያን ኣንስቲ ዘተኰራ እኳ እንተ ዀና፡ እቲ መሰረታዊ ስርዓት ግና፡ ዘይኣማኒት ተመርዕዩ ኸሎ ንየሆዋ ኼምልኾ ንዝጀመረ ሰብኣይ እውን ዚምልከት እዩ።
ምኽሪ መጽሓፍ ቅዱስ ንጹር እዩ፣ ንፉዕ መጻምድቲ ኽትከውንን ምስቲ ንሓዳር ዚምልከት ልዑል ስርዓታት ኣምላኽ ተሰማሚዕካ ኽትመላለስን ከም ዘሎካ እዩ ዚመክር።
ብዙሓት ዘይኣመንቲ ዝነበሩ መጻምድቲ፡ እቲ መጻምድቶም ምስቲ ኣምላኽ ካባና ዚደልዮ ብቕዓታት ተሰማሚዑ ኺነብር ከሎ ዝገበሮ ለውጢ ምስ ረኣዩ፡ ሓቂ ተቐቢሎም እዮም።
ናይ ሓሶት ሃይማኖታውያን ውድባት ምስ ጠፍኣ እንታይ እዩ ኼጋጥም፧
እቲ እዋን እቲ፡ ኣብ ልብና ብሓቂ እንታይ ከም ዘሎ ዚግለጸሉ ግዜ እዩ።
መብዛሕትኦም ደቂ ሰብ፡ ካብተን ምስ ኣኻውሕ ኣኽራን እተመሳሰላ ውድባት ደቂ ሰብ ዕቝባ ኺደልዩ እዮም።
ብምሳልያዊ ኣዘራርባ ግና፡ ህዝቢ ኣምላኽ ናብቲ የሆዋ ዜዳልዎ መዕቈቢ ኺሃድሙ እዮም።
እቲ ኣብ ቀዳማይ ዘመን ዝነበረ እዋን ዕረፍቲ፡ ብዙሓት ኣይሁድ ብጃምላ ናብ ክርስትና ዚቕየሩሉ እዋን ኣይኰነን ነይሩ።
ኣብ ክንዳኡስ፡ እቶም ድሮ ክርስትያናት ዝነበሩ ስጕምቲ ዚወስዱሉን ተኣዛዝነቶም ዜርእዩሉን እዋን እዩ ነይሩ።
ብተመሳሳሊ፡ ኣብቲ ኣብ እዋን እቲ ብርቱዕ ጸበባ ዚህሉ ግዜ ዕረፍቲ፡ ሓደስቲ ኣመንቲ ኣይኪውሕዙን እዮም።
ኣብ ክንዳኡስ፡ ኵሎም ናይ ሓቂ ኣመንቲ፡ ንየሆዋ ዘለዎም ፍቕሪ ዜርእዩሉን ንኣሕዋት ክርስቶስ ደገፎም ዚህቡሉን ኣጋጣሚ እዩ ኪኸውን።
የሆዋ፡ ነቲ ዜጋጥመና ፈተና ንኽንቃወሞ ኼበራትዓናን ኪሕግዘናን ዚኽእል ሓያል መንፈስ ቅዱሱ ይህበና እዩ።
ብቓሉን ብክርስትያናዊት ጉባኤን ኣቢሉ እውን፡ ብዛዕባ እቲ ኽንርሕቖ ዚግባእ ኵነታት የጠንቅቐና እዩ፣ እዚ ኸኣ ኣገዳሲ ኣብ ዘይኰነ ስጋዊ ነገራት ግዜኻን ገንዘብካን ጕልበትካን ምጥፋእ የጠቓልል።
ቅድም ስሩዓት ፈለምቲ ዀይኖም ዘገልግሉ ዝነበሩ ኤስፐንን ያናን ክኣልይዎም ዘለዎም ክልተ ንኣሽቱ ቘልዑ ኣለዎም።
ኤስፐን፡ ሕጂ ኸምቲ ቐደም እንገብሮ ዝነበርና ኣብ ቲኦክራስያዊ ንጥፈታት ብዝያዳ ኽንካፈል ስለ ዘይንኽእል፡ ኣብ ፈተና ኸይንወድቕ ናብ የሆዋ ኣዘውቲርና ንጽሊ ኢና።
መንፈሳውነትና ኽንሕሉን ንኣገልግሎት ዘሎና ቕንኣት ክንዕቅብን ምእንቲ ኺሕግዘና ንየሆዋ ንልምኖ ኢና በለ።
ሎሚ ኣዝዩ ዜስፋሕፍሕ ዘሎ ኻልእ ፈተና ድማ፡ ስእለ ጽዩፍ ምርኣይ እዩ።
ገሊኦም ሰባት ኣእምሮኦም ብዛዕባ ሕማቕ ነገራት ኪሓስብ ብምፍቃድ፡ ኣብቲ ምስ ስእለ ጽዩፍ ዚተሓሓዝ ፈተና ወዲቖም እዮም።
ንሕና ግና ልክዕ ከምቶም ብኣሽሓት ዚቝጸሩ ኣሕዋትና፡ ነቲ ፈተና ኽንቃወሞ ንኽእል ኢና።
ብዙሓት ሰባት ነታ ኣቡነ ዘበሰማያት እትብሃል ጸሎት፡ ብቓሎም ይወጽዋ እዮም።
ካብ ቤት ናብ ቤት ከነገልግል ከለና፡ መንግስቲ ኣምላኽ ኣብ ምድርና ዜደንቕ ለውጢ እተምጽእ ናይ ሓቂ መንግስቲ ምዃና ንምግላጽ፡ ነታ ጸሎት ንሰብ ቤት ንጠቕሰሎም ኢና።
ወይ ከኣ፡ ኣምላኽ ውልቃዊ ስም ከም ዘለዎን ንስሙ ኽንቅድሶ ኸም ዚግባእን ንምሕባር፡ ነታ ስምካ ይቀደስ እትብል ናይ መጀመርታ ልመና ንጠቕሳ ንኸውን።
የሱስ፡ ልክዕ ከምቲ ብዙሓት ምእመናን ህዝበ ክርስትያን ዚገብርዎ፡ እታ ጸሎት ኣብ ነፍሲ ወከፍ እዋን ቃል ብቓሉ ኽትድገም ድዩ ሓሲቡ ነይሩ፧
ኣይፋሉን።
ነታ ኣብነት እትዀነና ጸሎት ቀቅድሚ ምሃቡ፡ ክትጽልዩ ኸለኹም፡ ሕደ ቓላት ኣይትደጋግሙ ኢሉ ነይሩ እዩ።
ጸኒሑ ድማ፡ ነታ ጸሎት እኳ እንተ ደገማ፡ እተፈልየ ቓላት እዩ ተጠቒሙ።
በዚ ኸምዚ፡ የሱስ፡ ኣብ ጸሎትና ኽንሓትቶ እንኽእል ነጥብታትን ነየናይ ቀዳምነት ክንህብ ከም ዘሎናን ንኽንፈልጥ ሓጊዙና እዩ።
በዚ ምኽንያት እዚ ድማ እያ እታ የሱስ ዝመሃረና ጸሎት፡ ኣብነት እትዀነና ጸሎት ተባሂላ እትጽዋዕ።
ዩኒቨርስ ብሓቂ ብዜደንቕ መገዲ እተወደበ እዩ።
እዚ ኸኣ፡ የሆዋ ንህዝቡ ብዚግባእ እተወደቡ ኪዀኑ ኸም ዚደልዮም ይሕብረና።
ብዚግባእ ክንውደብ መምርሒ ምእንቲ ኪዀነና ኢሉ ድማ መጽሓፍ ቅዱስ ሂቡና ኣሎ።
ብመሰረት ውድብን ስርዓታትን ኣምላኽ ዘይንመላለስ እንተ ዄንና፡ ጓህን መከራን ዝመልኦ ናብራ ኢና እንነብር።
ብግዜ ጥንቲ ዝነበሩ ህዝቢ እስራኤል ኣዝዮም እተወደቡ እዮም ነይሮም።
ንኣብነት፡ ኣብ ትሕቲ ሕጊ ሙሴ፡ ኣብ ኣፍ ደገ ድንኳን ምርኻብ ኬገልግላ እተወደባ ኣንስቲ ነይረን እየን።
ጸኒሑ፡ ንጉስ ዳዊት ንሌዋውያንን ንኻህናትን ኣስላጢ ብዝዀነ መገዲ በብኽፍልታት ወዲብዎም እዩ።
እታ ኣብ ቀዳማይ ዘመን ዝነበረት ክርስትያናዊት ጉባኤ እውን እተወደበት እያ ነይራ፣ ካብቲ ፈለማ ብሃዋርያት ዝቘመ ኣመሓዳሪ ኣካል ድማ መምርሒታት ትቕበል ነይራ እያ።
ብመንፈስ ኣምላኽ ተደሪኾም ዝጸሓፍዎ መልእኽትታት ብምልኣኽ፡ ምኽርን መምርሕን ይህቡ ነይሮም እዮም።
የሆዋ ብመንፈስ ቅዱሱ ኣቢሉ ሓቂ ስለ ዝገለጸልናን በቲ ብስራት ክንኣምን ስለ ዝሓገዘናንሲ ኣዚና ኸነማሱ ዚግብኣናዶ ኸይኰነ! የሆዋ በቲ ናይ እምነትና ቐንዲ ወኪልን ፍጹም ገባርን ዝዀነ የሱስ ኣቢሉ ናብኡ ስለ ዝሰሓበና ወትሩ ኸነመስግኖ ኣሎና።
ነዚ ጸጋ እዚ ዘሎና ሞሳ ንምርኣይ ድማ፡ ብጸሎትን ቃል ኣምላኽ ብምጽናዕን ንእምነትና ኸነደልድላ ኣሎና።
በቲ የሆዋ ዘተስፈወና ተስፋታት ወትሩ ኽንኣምን ኣሎና።
ነዚ ድማ ንኻልኦት ብንጹር ኪርአ ብዚኽእል መገዲ ኢና ኽንገብሮ ዘሎና።
ንኣብነት፡ ብዛዕባ መንግስቲ ኣምላኽ ክንሰብኽን ደቀ መዛሙርቲ ኣብ ናይ ምግባር ዕዮ ኽንካፈልን ኣሎና።
ብተወሳኺ፡ ንዅሉ፡ ምናዳ ኸኣ ነቶም ብእምነት ቤተ ሰብና ዝዀኑ፡ ሰናይ ንግበር።
ብዘይካዚ፡ ነቲ ኣረጊት ስብእና ምስ ግብርታቱ ኽንቅንጥጦ ተጊህና ንጽዓር።
እታ ቐዳመይቲ ክርስትያናዊት ጉባኤ እናዓበየት ምስ ከደት፡ ኣብ መንጎኦም ፍልልይ ተፈጢሩ ነይሩ።
ግሪኽኛ ዝቛንቋኦም ኣይሁድ፡ መበለታቶም ብማዕረ ይርኣያ ኸም ዘየለዋ ኣማሪሮም ነይሮም እዮም።
ነቲ ጕዳይ እቲ ንምድቃስ ከኣ፡ ሃዋርያት ዋላ ሓደ ሸለል ከይብሃል ኢሎም ሸውዓተ ሰብኡት ሸሙ።
እቶም ሰብኡት ድማ ኵላቶም ናይ ግሪኽኛ ስማት እዩ ነይርዎም፣ እዚ ድማ ሃዋርያት ነቲ ኣብ መንጎ ቐዳሞት ክርስትያናት ተፈጢሩ ዝነበረ ውጥረት ኪንክዩ ይደልዩ ኸም ዚነበሩ ዚሕብር ኪኸውን ይኽእል እዩ።
ኵላትና በባህልና ዓብዪ ጽልዋ ይገብረልና እዩ።
ብዘይካዚ፡ ጐረባብትና፡ መሳርሕትና፡ ወይ መማህርትና፡ ካልእ ዓሌት፡ ቀቢላ፡ ወይ ሕብሪ ቘርበት ንዘለዎም ሰባት ኬቈናጽቡ ንሰምዕ ኢና።
ኣብ መጽሓፍ እብራውያን፡ ኣብ ምዕራፍ 11 እተዘርዘሩ እሙናት ሰባት እቲ ተስፋ እተገብረሉ ዘርኢ ዝዀነ የሱስ ክርስቶስ ሰማያዊ ህይወት ዚርከበሉ መገዲ ቕድሚ ምኽፋቱ እዮም ሞይቶም።
ኰይኑ ግና፡ ኣብታ ገነት እትኸውን ምድሪ ተንሲኦም ፍጹም ህይወት ኪረኽቡ እዮም።
ብዛዕባ እቶም ቅድሚ ክርስትና ዝነበሩ እሙናት ሰባት ክትገልጽ ከላ፡ ኵሎም እዚኣቶም ነቲ ተስፋታት እኳ እንተ ዘይረኸብዎ፡ ካብ ርሑቕ ርእዮም ግና ተቐቢሎምዎ እዮም ትብል።
ሓደ ኻብዚኣቶም ኣብርሃም እዩ።
ኣብርሃም ብዛዕባ እቲ ኣብ ትሕቲ እቲ ተስፋ እተገብረሉ ዘርኢ ዚርከብ ዜሐጕስ ህይወት እንታይ ኣረኣእያ ነይርዎ፧
የሱስ ተጻረርቱ ንዚሓተትዎ ሕቶ ኺምልስ ከሎ፡ ኣቦኹም ኣብርሃም መዓልተይ ኪርኢ ተስፋ ምስ ገበረ፡ ባህ ኢልዎ፣ ርእይዋ ድማ ተሓጒሱ ኢሉ ኣሎ።
ሳራን ይስሃቅን ያእቆብን ኣብታ ኣምላኽ ዝነዳፊኣን ዝሃናጺኣን እትመጽእ መንግስቲ ዘተኰሩ ሓያሎ ኻልኦትን እውን ከምኡ ዓይነት ስምዒት እዩ ነይርዎም።
ኖህን ሰለስተ ደቁን ሓሓንቲ ሰበይቲ እኳ እንተ ነበራኦም፡ ብዘመነ ኣበው ግና ድርብ መውስቦ ኺገብሩ፡ ማለት ገሊኦም ሰብኡት ብዙሓት ኣንስቲ ኺገብሩ ጀመሩ።
ኣብ ሓያሎ ባህልታት፡ ምንዝርና ኸም ሓደ ልሙድ ክፍሊ ህይወቶም ኰነ፣ ሓሉፍ ሓሊፉ እውን ኣብ ሃይማኖታዊ ልምድታቶም ተኣታተወ።
ኣብራምን ኣብርሃም ሰበይቱ ሳራይን ሳራ ንኣምላኽ ተኣዚዞም ናብ ከነኣን ኣብ ዝገዓዙሉ እዋን፡ እታ ሃገር ንመውስቦ ብዜበላሹ ብዙሕ ልምድታት መሊኣ ነበረት።
ነበርቲ ሶዶምን ጎሞራን ብዕሉጋት ወይ ንብዕሉግ ተግባራት ዕሽሽ ዚብሉ ብምንባሮም፡ የሆዋ ነተን ከተማታት እቲአን ኣጥፍአን።
ይኹን እምበር፡ ኣብርሃም ንቤተ ሰቡ ብግቡእ የመሓድር ነበረ፣ ሳራ እውን ንርእስነት ሰብኣያ ተገዛኢት ብምዃን ሰናይ ኣብነት ሓደገት።
ስለዚ፡ ኣብርሃም ንወዱ ይስሃቅ፡ ንየሆዋ እተምልኽ ሰበይቲ ኣመርዓዎ።
እቲ ንኣቦታት 12 ነገዳት እስራኤል ዝወለደ ያእቆብ ወዲ ይስሃቅ እውን ብተመሳሳሊ መገዲ ንናይ ሓቂ ኣምልኾ ይሕለቕ ነበረ።
’—።
እስራኤላውያን ካብ ባርነት ግብጺ ብተኣምራዊ መገዲ ሓራ ድሕሪ ምውጻኦም ነዊሕ ከይጸንሑ፡ ኣማሌቃውያን ኣጥቅዕዎም።
እቲ ተባዕ ዝነበረ እያሱ፡ መምርሒ ሙሴ ብምስዓብ ንእስራኤላውያን ናብ ውግእ መርሖም።
ኣብቲ ግዜ እቲ፡ ሙሴ ነቲ ዓውዲ ውግእ ምእንቲ ኺርእይዎ፡ ንኣሮንን ንሑርን ኣብ ጥቓኦም ናብ ዝነበረ ዅርባ ሒዝዎም ከደ።
ሙሴ ነቲ እተዋህቦ ስልቲ ተግበሮ፣ እዚ ኸኣ ናብ ዓወት መርሖም።
ንሱ ንኣእዳዉን ንበትሪ እቲ ናይ ሓቂ ኣምላኽን ናብ ሰማይ ኣልዓለ።
ሙሴ ኸምኡ ኺገብር ከሎ፡ የሆዋ ንኣእዳው እስራኤላውያን ኣኽእሎ ብምሃብ ንኣማሌቃውያን ከም ዚስዕርዎም ይገብር ነበረ።
ኣእዳው ሙሴ ኺርብርባን ኪሕለላን ከለዋ ግና፡ ኣማሌቃውያን ይስዕሩ ነበሩ።
ኣሮንን ሑርን ቈራጽ ስጕምቲ ብምውሳድ፡ እምኒ ወሲዶም ኣብ ትሕቲ ሙሴ ኣንበሩ እሞ፡ ኣብኡ ተቐመጠ።
ሽዑ፡ ኣሮንን ሑርን፡ ሓደ በዚ፡ ሓደ በቲ ዀይኖም፡ ንኣእዳዉ ደገፍወን፣ ጸሓይ ክሳዕ እትዓርብ ከኣ ኣእዳዉ ጸንዓ።
እወ፡ እታ ሓያል ኢድ ኣምላኽ ንእስራኤላውያን ኣብቲ ውግእ ኪስዕሩ ሓጊዛቶም እያ።
እዚ ልመና እዚ፡ ናይ ዕለት እንጌራይ ኢልካ ዘይኰነስ፡ ናይ ዕለት እንጌራና ኢልካ ዚቐርብ ልመና ምዃኑ ኣስተብህል።
ኣብ ደቡብ ኣፍሪቃ ዚነብር ቪክቶር ዝስሙ ሓላው ወረዳ፡ ኣነን ሰበይተይን ብዛዕባ ዕለታዊ ምግብና ወይ ክራይ ገዛና ኣዚና ዘይጭነቕ ብምዃንና፡ ንየሆዋ ብተደጋጋሚ ኻብ ልበይ አመስግኖ እየ።
ኣሕዋትና ብለውሃት ተደሪኾም በብመዓልቱ ይከናኸኑና እዮም።
ኰይኑ ግና፡ እቶም ዚሕግዙና ኣሕዋት ነቲ ዜጋጥሞም ቍጠባዊ ጸቕጢ ምእንቲ ኪኽእልዎ እውን እጽሊ እየ በለ።
ንብዙሕ መዓልትታት ዚኸውን እኹል ምግቢ እንተ ኣልዩና፡ ብዛዕባ እቶም ኣብ ድኽነት ዚነብሩ ወይ ከኣ ብባህርያዊ ሓደጋ እተጐድኡ ኣሕዋትና ኽንሓስብ ንኽእል ኢና።
ነቶም ኣሕዋትና ኽንጽልየሎም ጥራይ ዘይኰነስ፡ ምስ ጸሎትና ብዚሰማማዕ መገዲ እውን ስጕምቲ ኽንወስድ ኣሎና።
ንኣብነት፡ ነቶም እተሸገሩ ኣመንቲ ዝዀኑ ብጾትና ኻብቲ ዘሎና ኽንመቕሎም ንኽእል ኢና።
ነቲ ዓለምለኻዊ ዕዮ እንገብሮ ውጽኢት ኣብ ጽቡቕ መዓላ ኸም ዚውዕል ስለ እንፈልጥ እውን፡ ኣዘውቲርና ውጽኢት ንገብር ኢና።
ንሕና እውን ከም ጳውሎስ፡ ኣብ ዕዮ ስብከት ትሑዛት ክንከውን ከለና፡ የሆዋ ኻልእ ዜድልየና ነገራት ከም ዚውስኸልና ንተኣማመን ኢና።
ሰበኽቲ መንግስቲ ኣምላኽ ስለ ዝዀንና፡ እቲ ብስራት ሕድሪ ተዋሂቡናን የሆዋ ኸም መዓይይቱ ገይሩ ይርእየናን እዩ።
ስለዚ፡ ኣብ ዕዮ ኣምላኽ ብእተኻእለና መጠን ንጡፋት እንተ ዄንና፡ ካብ ስቓይና ዕረፍቲ እንረኽበሉ ግዜ ኣይኪነውሓናን እዩ።
ሃየ እምበኣር፡ ነቲ ምስ የሆዋ ዘሎና ርክብ ሎሚ ነደልድሎ።
ዜጨንቕ ኵነታት ኬጋጥመና ኸሎ፡ ነቲ ዅነታት ተጠቒምና ንየሆዋ ብዝያዳ ንቕረቦ።
እወ፡ ንቓል ኣምላኽ ብዕምቈት ብምጽናዕን ኣዘውቲርና ብምጽላይን ምሉእ ኣቓልቦና ኣብ መንፈሳዊ ንጥፈታት ብምግባርን፡ የሆዋ ነዚ ሕጂ ዘለናዮ ዅነታት ኰነ ነቲ ኣብ መጻኢ ኼጋጥመና ዚኽእል ዝዀነ ይኹን ነገራት ንኽንዋጽኣሉ ኸም ዚሕግዘና ንተኣማመን።
መጽሓፍ ቅዱስ ንደቂ ሰብ ብሓፈሻ ዚኸውን መልእኽቲ ኣምላኽ ዝሓዘ ምዃኑ ትፈልጥ ኢኻ።
ኰይኑ ግና፡ መጽሓፍ ቅዱስ፡ ብኸመይ ብደረጃ ውልቀ ሰብ ንየሆዋ ኽንቀርቦ ኸም እንኽእል ይገልጽ ድዩ፧
እወ፡ ይገልጽ እዩ።
ብኸመይ፧
ንመጽሓፍ ቅዱስ ኣዘውቲርካ ኸተንብቦን ከተጽንዖን ከለኻ፡ ነቲ ዚብሎ ኣስተብህለሉ፣ ብኸመይ ኣብ ኵነታትካ ኽትትግብሮ ኸም እትኽእል ድማ ሕሰብ፣ ከምኡ እንተ ጌርካ፡ የሆዋ ብቓሉ ገይሩ ንኺዛረበካ ትፈቕደሉ ኣለኻ ማለት እዩ።
እዚ ኸኣ ምስኡ ብዝያዳ ንኽትቀራረብ ኪሕግዘካ እዩ።
ንኣብነት፡ ነቲ፡ ኣብ ምድሪ መዛግብቲ ኣይትኣክቡ ዚብል ቃላት የሱስ ኣንብቦ እሞ ኣስተንትነሉ።
ህይወትካ ድሮ ኣብ ዕዮ መንግስቲ ኣምላኽ ዘተኰረ እንተ ዀይኑ፡ ንቓላት የሱስ ከተንብብ ከለኻ፡ የሆዋ ይንእደካ ኸም ዘሎ ዀይኑ ኺስምዓካ እዩ።
ኰይኑ ግና፡ ንህይወትካ ብዝያዳ ዝቐለለ ኽትገብሮን ኣብ ዕዮ መንግስቲ ኣምላኽ ብዝያዳ ኸተተኵርን ከም እትኽእል እንተ ተገንዚብካ፡ የሆዋ ናብኡ ምእንቲ ኽትቀርብ፡ ብደረጃ ውልቀ ሰብ ክትዓይየሉ ዚግባእ ነጥቢ እዩ ዚሕብረካ ዘሎ።
ብኸመይ፧
ነቲ ምስ የሆዋ ዘሎና ርክብ ኣኽቢርና ንርእዮ እንተ ዄንና፡ ብዅሉ መዳያት ህይወትና፡ እንተላይ ብሓሳባትና ኸነሐጕሶ ኽንጽዕር ኢና።
ንጹህ ዘበለን ሕያውነት ዘበለን ዚንኣድ ዘበለን ንሓስብ እንተ ዄንና፡ ንጹህ ልቢ ኺህልወና ኢና እንምነ።
የሆዋ፡ ዘይፍጹማት ምዃንና ኣብ ግምት የእቱ እዩ።
ሕማቕ ትምኒት ክንምነ ኸም እንኽእል እውን ይፈልጥ እዩ።
ይኹን እምበር፡ ሕማቕ ሓሳባት ምስ መጽኣና ኣብ ክንዲ እንነጽጎ፡ ሱር ኪሰድድ ንሓድጎ እንተ ዄንና፡ የሆዋ ኸም ዚጕሂ ንፈልጥ ኢና።
ነዚ ኣርዚንና ምስ እንሓስበሉ፡ ንሓሳባትና ወትሩ ንጹህ ክንገብሮ ኽንቈርጽ ኢና።
ኣብ የሆዋ ምሉእ ብምሉእ ከም እንውከል እነረእየሉ ኣገዳሲ መገዲ፡ ብዛዕባ ርኹስ ነገራት ንኸይንሓስብ ኣብ እንገብሮ ቓልሲ ምእንቲ ኽንዕወት ናብኡ ብጸሎት ምቕራብ እዩ።
ንየሆዋ ብጸሎት ምስ እንቐርቦ፡ ንሱ እውን ይቐርበና እዩ።
መንፈስ ቅዱሱ ብልግሲ ይህበና፡ ብዛዕባ ርኹስ ነገራት ንኸይንሓስብን ንጹሃት ኴንና ንኽንነብርን ንዝገበርናዮ ቘራጽነት ከኣ የደልድለልና እዩ።
ኣምላኽ ንእሙናት ቅቡኣት ኣብ ሰማይ ዘይመውት ህይወት ኪህቦም፡ ነቶም እሙናት ዝዀኑ ኻልኦት ኣባጊዕ የሱስ ከኣ ኣብ ምድሪ ናይ ዘለኣለም ህይወት ኪህቦም ምትስፋዉ ንዅልና ኸም ዜሐጕሰና ፍሉጥ እዩ።
እቲ ኣብ ሰማይ ዚህሉ ዘይመውት ህይወት ኰነ እቲ ኣብ ምድሪ ዚህሉ ዘለኣለማዊ ህይወት በቲ ሎሚ ልሙድ ኰይኑ ዘሎ ስቓይ ከም ዘይትንከፍ ከኣ ፍሉጥ እዩ።
የሆዋ ልክዕ ከምቲ ንስቓይ እቶም ኣብ ግብጺ ባሮት ዝነበሩ እስራኤላውያን ዚፈልጦ ዝነበረ እሞ፡ ኣብ ኵሉ ጭንቆም ዝጨነቖ ሎሚ እውን ነቲ እነሕልፎ ስቓይ ይፈልጦ እዩ።
እስራኤላውያን ካብ ግብጺ ምስ ወጹ ዘመናት ጸኒሑ፡ ኣይሁድ ነታ ዝፈረሰት ቤተ መቕደስ እንደገና ኺሃንጽዋ ምስ ደለዩ፡ ጸላእቲ ስለ እተጻረርዎም ፈርሁ።
ኣምላኽ ግና፡ ዚትንክየኩም ዘበለ፡ መርዓት ዓይነይ እዩ ዚትንኪ በሎም።
ልክዕ ከምቲ ሓንቲ ኣደ ንውሉዳ እትርሕርሓሉ፡ የሆዋ ኣብ ክንዲ ህዝቡ ፍቕራዊ ተግባር ኪፍጽም ይድረኽ እዩ።
ብምሳልያዊ ኣዘራርባ፡ የሆዋ ንርእሱ ኣብ ቦታ ኻልኦት ኪገብር ይኽእል እዩ፣ እዚ ኽእለት እዚ ንዓና እውን ሂቡና እዩ።
ኣብ ኣኼባና፡ እቲ ዓብዪ መምህርና ብቓሉ መጽሓፍ ቅዱስ ኣቢሉ ይምህረና እዩ።
ኣብ ኣኼባና እተኣከቡ ዘይኣመንቲ እኳ፡ ኣምላኽ ብሓቂ ኣብ መንጎኹም እዩ ኢሎም ኪድምድሙ ይኽእሉ እዮም።
የሆዋ ንኣኼባታትና ብመንፈስ ቅዱሱ ገይሩ ይባርኾ፡ ነቲ ቕዱስ ጽሑፋዊ ትምህርቲ ድማ ብንጥፈት ይመርሖ እዩ።
እምበኣር፡ ኣብ ኣኼባታትና ድምጺ የሆዋ ንሰምዕ፡ ፍቕራዊ ሓልዮቱ ኸኣ ንርኢ ኢና።
በዚ ኸምዚ፡ ንዕኡ ንቐርቦ ኢና።
ሓደ ግዜ የሱስ፡ ክልተ ወይ ሰለስተ ዀይኖም ብስመይ ኣብ እተኣከቡሉ፡ ኣነ ኣብ ማእከሎም እየ በለ።
ክርስቶስ ርእሲ ጉባኤ ስለ ዝዀነ፡ ኣብ መንጎ ጉባኤታት ህዝቢ ኣምላኽ ይመላለስ እዩ።
ሕስብ እሞ ኣብሎ! የሆዋን የሱስን ኣብ ክርስትያናዊ ኣኼባታትና ብንጥፈት የበርትዑና እዮም።
ብዛዕባ ኣገዳስነት ንቕሓት፡ ብግዜ ጥንቲ ይኸውን ካብ ዝነበረ ነገር ሓደ ትምህርቲ ኽንረክብ ንኽእል ኢና።
ብግዜ ጥንቲ፡ ከም የሩሳሌም ዝኣመሰላ ሓያሎ ዓበይቲ ኸተማታት ብመካበብያ እተኸብባ እየን ነይረን።
እቲ መካበብያ ድማ ካብ ወረርቲ ዕቝባ ይዀነን ነይሩ እዩ፣ በሪኽ ብምዃኑ እውን ንኸባቢአን ኪቋመታ ይኽእላ ነይረን እየን።
መዓልትን ለይትን ኣብ መካበብያን ኣብ ኣፍ ደገታትን ኰይኖም ዚሕልዉ ሓለውቲ እውን ነይሮም እዮም።
ንነበርቲ እታ ኸተማ ኸኣ ብዛዕባ ዚመጽእ ዝዀነ ይኹን ሓደጋ እዮም ዜንቅሕዎም ነይሮም።
እቶም ሓለውቲ ምንቃሖምን ትኵራት ምዃኖምን ናይ ህይወትን ሞትን ጕዳይ እዩ ነይሩ።
ጆሰፈስ ዚብሃል ኣይሁዳዊ ጸሓፍ ታሪኽ፡ ብ70 ድ.ክ. ሓለውቲ ኣፍ ደገታት ግምቢ ኣንቶንያ ደቂሶም ብምንባሮም፡ ሓይልታት ሮሜ ነቲ ምስ መካበብያ የሩሳሌም ዝለገበ ግምቢ ኺቈጻጸርዎ ኸም ዝኸኣሉ ኣዘንትዩ እዩ።
እቶም ሮማውያን ካብኡ ናብታ ቤተ መቕደስ ጐይዮም ኣኣትዮም ብሓዊ ኣንደድዋ፣ እዚ ኸኣ መወዳእታ እቲ ኣብ ልዕሊ የሩሳሌምን ኣይሁድን ወሪዱ ዝነበረ ብርቱዕ ጸበባ ዀነ።
ካብ መጀመርታ ፍጥረት ኣትሒዙ፡ ሓደ ዕላማ ንምውቃዕ ሓድነት ኣድላዪ እዩ ነይሩ።
ኣቦን ወድን ተሓባቢሮም ከኣ፡ ነዚ ሎሚ እንርእዮ ዘለና በብዓይነቱ ህይወት ገይሮምዎ እዮም።
እዚ ምትሕብባር እዚ ኣብ ግብርታት ኣምላኽ ቀጺሉ እዩ።
ብዘመን ኖህ ዝነበረት መርከብ ክትስራሕ ከላ፡ ህዝቢ ኣምላኽ ኣብ በረኻ ነቲ ማሕደር ኪተኽልዎን ኪበታትንዎን ኬግዕዝዎን ከለዉ፡ ከምኡ ድማ ኣብታ ቤተ መቕደስ ንውዳሰ የሆዋ ተባሂሉ ብሓባር ሙዚቃን መዝሙርን ኪቐርብ ከሎ፡ ምትሕብባር ኣድልዩ እዩ።
ኣብ ኵሉ እዚ ጻዕርታት እዚ ኣሳልጦ ንምርካብ፡ ምትሕብባር ኣገዳስነት ኣለዎ።
እታ ቐዳመይቲ ክርስትያናዊት ጉባኤ እውን ኣብ ትሕቲ እቲ ርእሳ ዝዀነ የሱስ ክርስቶስ ኰይና፡ ብሓባር እያ እትዓዪ ነይራ።
ቅቡኣት ክርስትያናት ዝዀኑ ውልቀ ሰባት፡ በበይኑ ውህበት እኳ እንተ ነበሮም፡ ኣብ በበይኑ ኣገልግሎት ዚሳተፉን በበይኑ ተግባራት ዚገብሩን እውን እንተ ዀኑ፡ ኵላቶም ክፍሊ ሓደ ሰብነት ምዃኖም፡ ሃዋርያ ጳውሎስ ገሊጹ ኣሎ።
ሓደ ሰብ ገና ብግዜ ንእስነቱ እውን እንተ ዀነ፡ ቅኑዕ ምግባርን ርእሱ ንፈጣሪኡ ምውፋይን እንታይ ማለት ምዃኑ ኼስተውዕል ይኽእል እዩ።
ጥምቀት እምበኣር እኹል ብስለት ዘርኣዩን ርእሶም ንየሆዋ ዝወፈዩን መንእሰያት ኪወስድዎ ዘለዎም ኣገዳስን ግቡእን ስጕምቲ እዩ።
ሓደ ሰብ ብሱል ዚኸውን ግና መዓስ እዩ፧
ብስለት ካብ ኣካላዊ ዕቤት ንላዕሊ የጠቓልል እዩ።
ብሱላት ኪብሃሉ ዚኽእሉ ሰባት ቅኑዕን ጌጋን ንምፍላይ ብተመክሮ ልቦናኦም ዘሰልጠኑ ምዃኖም መጽሓፍ ቅዱስ ይሕብር እዩ።
ስለዚ፡ ኣብ ቅድሚ ኣዒንቲ የሆዋ ቕኑዕ ዘበለ ይፈልጡ፡ ምስ ቅኑዕ ለጊቦም ኪመላለሱ ድማ ብልቦም ይውስኑ እዮም።
ከም ውጽኢቱ ድማ፡ ብቐሊሉ ስሒቶም ጌጋ ኣይገብሩን እዮም፣ ቅኑዕ ንምግባር ከኣ ወትሩ ኺትዅተኹ የብሎምን።
እምበኣር፡ ሓደ እተጠምቀ መንእሰይ፡ ዋላ እውን ወለዱ ወይ ካልኦት ዓበይቲ ሰባት ኣብ ዘይህልዉሉ እዋን፡ ንስርዓታት ኣምላኽ ኪድግፍ ትጽቢት ይግበረሉ እዩ።
ንሕናኸ ኸመይ ኢና፧
ዋላ እውን ቅቡኣት ኣሕዋት ክርስቶስ ንዝዀኑ ሰባት ልዕል ምባል ጌጋ እዩ።
መጽሓፍ ቅዱስ ብዛዕባ ክርስትያን ሽማግለታት ኪገልጽ ከሎ፡ ኣስኣሰር እምነት እቶም ዚመርሑና ኽንስዕብ እኳ እንተ ኣተባብዐ፡ ንዝዀነ ይኹን ሰብ ናብ ደረጃ መራሒና ኸቶ ኽብ ከይነብል ግና ይእዝዘና እዩ።
ልክዕ እዩ፡ ቅዱሳት ጽሑፋት ንገሊኦም ሰባት ዕጽፊ ኽብሪ ይግብኦም እዩ ይብል እዩ።
ግናኸ፡ እዞም ሰባት እዚኦም ከምዚ ዝበለ ኽብሪ ዚግብኦም፡ ቅቡኣት ስለ ዝዀኑ ዘይኰነስ፡ ብጽቡቕ ዚመርሑ፡ ከምኡ ድማ ብቓልን ብትምህርትን ዚጽዕሩ ብምዃኖም እዩ።
ስለዚ፡ እቶም ሰማያዊ ጽውዓ ዘለዎም ክርስትያናት ዘይግብኦም ውዳሰ ወይ ቈላሕታ ምስ ዚውሃቦም፡ የሕፍሮም እዩ።
እቲ ኻብዚ ዝገደደ ድማ፡ ቅቡኣት ክርስትያናት ፍሉይ ቈላሕታ እንተ ተዋሂብዎም፡ ትሑታት ኰይኖም ምምልላስ ኬሸግሮም ይኽእል እዩ።
መሸም ንሓደ ኻብ ኣሕዋት ክርስቶስ ኪዕንቅፍ ዚደሊ ዋላ ሓደ ኻባና የልቦን።
እዚ መንፈስ ቅዱስ ዚዓይዮ ፍሉይ ዕዮ፡ ከም ዕርቡን፡ ማለት ነቲ ዚመጽእ ነገር ውሕስነት ዚኸውን እዩ።
ሓደ ቕቡእ ክርስትያን ብምኽንያት እዚ ዚቕበሎ ዕርቡን እዚ፡ ብውሽጡ ምትእምማን የሕድር እዩ።
እቲ ሰብ እቲ ብርግጽ ተዓዲሙ እዩ።
ኣብ መወዳእታ ነቲ ዓስቡ ኪቕበሎ እንተ ዀይኑ ወይ እንተ ዘይኰኑ ግና፡ ኣብቲ ንጽውዓኡ ዘለዎ ተኣማንነት እዩ ዚምርኰስ።
ጴጥሮስ ነዚ ነገር እዚ በዚ ኸምዚ ገሊጽዎ ኣሎ፦ ስለዚ፡ ኣሕዋተየ፡ ንጽውዓኹምን ንሕርያኹምን ኣጽኒዕኩም ክትሕዝዎ ኣዚኹም ተጋደሉ፣ እዚ ትገብሩ እንተ ዄንኩምሲ፡ ከቶ ኣይክትወድቁን ኢኹም።
እኳ ደኣስ፡ በዚ ኸምዚ ናብታ ዘለኣለማዊት መንግስቲ ጐይታናን መድሓኒናን የሱስ ክርስቶስ መእተዊ ብኽብሪ ኺውሃበኩም እዩ።
እምበኣር፡ ነፍሲ ወከፍ ቅቡእ ክርስትያን ብተኣማንነት ንምቕጻል ኪቃለስ ኣለዎ።
እንተ ዘይኰይኑ፡ እቲ ሰማያዊ ጽውዓኡ ዋጋ ኣይህልዎን እዩ።
ሓደ እዋን፡ ሓደ መንፈሳዊ ፍጡር ምስ የሆዋ ጽቡቕ ርክብ ነበሮ።
ኰይኑ ግና፡ ደቂ ሰብ ንኼምልኽዎ ኺምነ ጀመረ።
ነዚ ዘይግቡእ ትምኒት እዚ ኣብ ክንዲ ዜወግዶ ግና፡ ብዝያዳ ንኺዓብን ሓጢኣት ንኺወልድን ፈቐደሉ።
እቲ መንፈሳዊ ፍጡር፡ እቲ ኣብ ሓቂ ዘይጸንዐ ሰይጣን እዩ።
ካብ የሆዋ ስለ ዝዓለወ ኸኣ፡ ኣቦ ሓሶት ኰነ።
ሰይጣን ካብቲ ዝዓለወሉ እዋን ኣትሒዙ፡ ዝዓበየ ጸላኢ የሆዋ ምዃኑ ኣርእዩ እዩ፣ ንደቂ ሰብ እውን እንተ ዀነ ይጸልኦም እዩ።
እቲ ሰይጣን ዚጽውዓሉ ስማት፡ ክሳዕ ክንደይ ብልሹው ምዃኑ ዜርኢ እዩ።
ሰይጣን ኪብሃል ከሎ፡ ተጻራሪ ማለት እዩ፣ እዚ ኸኣ፡ እዚ እኩይ መንፈሳዊ ፍጡር እዚ ንልዑላውነት ኣምላኽ ከም ዘይድግፎ፡ የግዳስ ከም ዚጸልኦን ኣንጻሩ ኸም ዚቃለስን ዚሕብር እዩ።
ሰይጣን ካብ ዝዀነ ይኹን ንላዕሊ፡ ልዑላውነት የሆዋ ኼቋርጽ እዩ ዚደሊ።
ኣብዚ ቐረባ እዋን፡ ኣሕዋቶም ብመንፈሳዊ መዳይ ኪዓብዩ ንዝሓገዙ እተወሰኑ ሽማግለታት ንኻልኦት ኬሰልጥኑ ኸለዉ እንታይ ሜላታት ከም እተጠቕሙ ሕቶ ቐሪቡሎም ነይሩ።
ኵነታቶም እተፈላለየ እኳ እንተ ዀነ፡ ኵሎም ዝሃብዎ ርእይቶ ግና ተመሳሳሊ እዩ።
እዚ እንታይ እዩ ዚሕብር፧
ኣብ መጽሓፍ ቅዱስ እተመሰረተ ስልጠና፡ ኣብ በቦታኡ ንዘለዋ ዅለን ጉባኤታት ዚዓዪ እዩ።
ሓደ ኣሰልጣኒ ንኼሰልጥን ምሹእ ሃዋህው ኪፈጥር ኣለዎ።
ልክዕ ከምቲ ሓደ ኣታኽልተኛ፡ ዘርኢ ቕድሚ ምዝራኡ፡ ነቲ መሬት ኪዅስኵሶ ወይ ኬለስልሶ ዘለዎ፡ ሓደ ዜሰልጥን ሽማግለ እውን ንሓደ ዚስልጥን ሓው ሓድሽ ብልሓት ቅድሚ ምምሃሩ፡ ኬዳልዎ ወይ ኬተባብዖ ኣለዎ።
ስለዚ፡ ስልጠና ዚህቡ ሽማግለታት ንኻልኦት ንምስልጣን ምሹእ ሃዋህው ኪፈጥሩ ዚኽእሉ ብኸመይ እዮም፧
ነቲ ሳሙኤል ንሳኦል መራሒ እስራኤል ኪኸውን ኬዳልዎ ኸሎ እተጠቕመሉ ሜላ ብምስዓብ እዩ።
ኣቕሽሽቲ ህዝበ ክርስትያን ብዛዕባ መንግስቲ ኣምላኽ ኣይሰብኩን እዮም።
ብዛዕባ መንግስቲ ኣምላኽ ኪዛረቡ ኸለዉ፡ ብዙሓት ምስቲ ኣብ ልቢ ሓደ ክርስትያን ዘሎ ስምዒት ወይ ኵነታት እዮም ዜተሓሕዝዎ።
መንግስቲ ኣምላኽ፡ የሱስ ክርስቶስ ዝገዛኢኣ ሰማያዊት መንግስቲ ምዃና፡ ንዅሉ ጸገማት ደቂ ሰብ ፍታሕ እተምጽእ ምዃና፡ ኣብ ቀረባ እዋን ከኣ ንዅሉ እከይ ካብዛ ምድሪ ኸም እተጥፍእ ኣይምህሩን እዮም።
የግዳስ፡ ንየሱስ ኣብ በዓል ልደትን በዓል ትንሳኤን ጥራይ እዮም ዚዝክርዎ።
የሱስ ከም ሓድሽ ገዛኢ ምድሪ መጠን እንታይ ከም ዚገብር ኣይገልጹን እዮም።
ነዚ ዕዮ እዚ ኺዓይዩሉ ዚግባእ ድራኸ እውን ስሒቶምዎ እዮም።
ገንዘብ ኣኪብና ብሉጽ ህንጻታት ንምህናጽ ኪኸውን ኣይግባእን።
ብቓል ኣምላኽ ኪንገድ ኣይግባእን እዩ።
፡ እ.ጽ. እቶም ነቲ መልእኽቲ ዚሰብኩ ሰባት፡ ነቲ ዕዮ እቲ ብምዕያዮም ብሕታዊ ረብሓ ኺደልዩ ኣይግባእን እዩ።
ገሊኡ ቕዲ ኣከዳድና ይማርኸካ ንበል፣ እቲ ኣከዳድናኻ ኸኣ ኣብ ጉባኤ ንዘለዉ ገሊኦም ይርብሾም ይኸውን።
ንስኻ ግና ነቲ ኣከዳድና እቲ ፈልዩ ዚኽልክል ሕጊ ኸም ዘየሎ ትፈልጥ ኢኻ።
ኣብቲ ነገር እቲ ሓሳብ የሆዋ እንታይ እዩ፧
ሃዋርያ ጳውሎስ ብመንፈስ ኣምላኽ ተደሪኹ፡ ኣንስቲ እውን ከምኡ ብቝኖ፡ ብወርቂ፡ ብሉል፡ ወይስ ብኣዝዩ ኽቡር ክዳውንቲ ዘይኰነስ፡ ትሕትናን ልብምናን ብዜርኢ ግቡእ ክዳውንቲ፡ ንኣምላኽ ተወፋይነት ንዘለወን ኣንስቲ ኸም ዚግባእ፡ ይሰለማ ዚብል ምኽሪ ሂቡ ኣሎ።
እዚ ምኽሪ እዚ ኸኣ ንክርስትያን ሰብኡት እውን ብማዕረ ይምልከቶም እዩ።
ውፉያት ኣገልገልቲ የሆዋ ብምዃንና፡ ብሕታዊ ምርጫታትና ጥራይ ዘይኰነስ፡ ኣከዳድናናን ኣመለኻኽዓናን ኣብ ካልኦት ኪህልዎ ዚኽእል ጽልዋ እውን የተሓሳስበና እዩ።
ኣመንቲ ንዝዀኑ ብጾትና ኽንዕንቅፎም ወይ ከነጕህዮም ስለ ዘይንደሊ፡ ብትሕትናን ብፍቕርን ተደሪኽና ርእይቶኦም ኣብ ግምት ነእቱ ኢና።
ኣዳም ካብ ገባሪኡ ምስ ዓለወ፡ ወዲ ኣምላኽ ናይ ምዃን መሰሉ ሰኣነ።
ግናኸ፡ ኣብቲ ድሕሪኡ ዝነበረ ወለዶታት፡ ክንድዚ ዚኣኽሉ ደበና እተባህለሎም ብዙሓት ዘርኢ ኣዳም ንልዑላውነት ኣምላኽ ደጊፎም እዮም።
ብትሕትና ንፈጣሪኦም ስለ እተገዝእዎ ድማ፡ ሰይጣን ዘይኰነስ፡ የሆዋ ኣቦኦምን ቀራጺኦምን ኪኸውን ከም ዚደልዩ ኣርእዮም እዮም።
እቲ ንኣምላኽ ዘለዎም ተኣማንነት፡ ነቲ ኣብ ናይ ሎሚ ጥቕስና ዘሎ ቓላት እዩ ዜዘኻኽረና።
ሎሚ፡ ኵሎም እቶም ንየሆዋ ብመንፈስን ብሓቅን ዜምልኽዎ፡ ተመሳሳሊ ትሕትናን ተገዛእነትን የርእዩ እዮም።
ንየሆዋ ኸም ኣቦኦም ምጽዋዖምን ከም ዚቐርጾም ሰራሕ ካይላ ዚግዝእዎ ምዃኖምን ከም ክብሪ እዮም ዚርእይዎ።
እቶም ብኣቦ ኣሕዋት ይፍታሕ፡ ብቕንእን ብጽልእን ተላዒሎም፡ ከም በዅሪ መጠን ዚግብኦ ርስቲ ኸልከልዎ።
ንሱ ግና ኪረድኦም ንዘቕረቡሉ ልማኖ ተቐቢሉ፡ ከይዱ ረድኦም።
ኣብ ኣዒንቲ ይፍታሕ፡ ንስም የሆዋ ንምክልኻል ዚግበር ቃልሲ፡ ካብ ብሕታዊ ግጭት ዚዛይድ ኣገዳስነት ነበሮ።
ንየሆዋ እሙን ንምዃን ቈሪጹ ነበረ፣ እዚ ኸኣ ንዕኡን ንኻልኦትን ጽቡቕ ነገር ኣፍረየ።
ኣብነት ይፍታሕ ንልብና ኺትንክዮ ኽንፈቅድ ዲና፧
ምናልባት ብገሊኦም ክርስትያን ኣሕዋትና ጕሂና ወይ ተገፊዕና ንኸውን።
ከምኡ እንተ ኣጋጢሙና፡ እዚ ብድሆታት እዚ ኣብ ክርስትያናዊ ኣኼባታት ከም ዘይንእከብ፡ ንየሆዋ ኸም ዘይነገልግሎ፡ ወይ ምስ ጉባኤና ምሉእ ብምሉእ ከም ዘይንሓብር ዚገብር ዕንቅፋት ኪኸውን ከነፍቅድ ኣይግባእን።
ኣብነት ይፍታሕ ብምስዓብ፡ ብስርዓታት ኣምላኽ ንሕማቕ ኵነታት ክንሰግርን ሰናይ ንምግባር ክንድረኽን ንኽእል ኢና።
ንግዜኡ ዘይኰነስ፡ ክሳዕ መወዳእታ ኽንጻወር ኣሎና።
ነዚ ብምሳሌ ንምርዳእ፦ እተገልበጠት መርከብ እሞ ኣብ ኣእምሮኻ ስኣል።
እቶም ተጐዓዝቲ ህይወቶም ንምድሓን ሓምቢሶም ናብ ምድሪ ኺወጹ ኣለዎም።
እቲ ናብ ምድሪ ቝሩብ ምስ ተረፎ ዚሕለል ሓምባሳይ፡ ምስቲ ብኣጋኡ ዝሕለል ሓምባሳይ ብማዕረ እዩ ዚጥሕል።
ብተመሳሳሊ፡ ናብ ሓዳስ ዓለም ክሳዕ እንበጽሕ ክንጻወር ቈሪጽና ኢና።
ህይወትና ኣብ ተጻዋርነትና እተመርኰሰ እዩ።
ከምቲ ኽልተ ሳዕ፡ ኣይንሕለልን ኢና ዝበለ ሃዋርያ ጳውሎስ ዝነበሮ ኣረኣእያ እዩ ዘሎና።
ክሳዕ መወዳእታ ኽንጻወር የሆዋ ኸም ዚሕግዘና ምሉእ እምንቶ ኸነሕድር ንኽእል ኢና።
ምስቲ ኣብ ዘሎ ጳውሎስ ከምዚ ዚስዕብ ኢሉ ዝገለጾ እምንቶ ንሰማማዕ ኢና፦ በቲ ዘፍቀረና ምሉእ ብምሉእ ንስዕር ኢና።
ከመይሲ፡ ሞት ኰነ፡ ህይወት ኰነ፡ መላእኽቲ ዀኑ፡ መንግስትታት ኰኑ፡ ዘሎ ዀነ፡ ዚመጽእ ኰነ፡ ሓይልታት ኰነ፡ ልዕል ዝበለ ዀነ፡ ትሕት ዝበለ ዀነ፡ ካልእ ፍጥረት እውን እንተ ዀነ፡ ካብታ ኣብ ክርስቶስ የሱስ ጐይታና ዘላ ፍቕሪ ኣምላኽ ኪፈልየና ኸም ዘይክእል፡ ርግጸኛ እየ።
ክርስትያናዊ ገለልትነትካ ኸም እትጥሕስ ኪገብረካ ዚኽእል ኵነታት ኣለሊኻ ኽትሰግሮ ዚሕግዝ ጥበብ ኪህበካ ንየሆዋ ኽትልምኖ ትኽእል ኢኻ።
ንናይ ሓቂ ኣምልኾ ብዘሎካ ጽኑዕ መትከል እንተ ተኣሲርካ ወይ ተቐጺዕካ፡ ንእምነትካ ብትብዓት ምእንቲ ኽትጣበቐሉን ንዚመጸካ ዝዀነ ይኹን መስጐጕቲ ምእንቲ ኽትጻወርን፡ ብርታዐ ንምርካብ ጸሊ።
የሆዋ ብቓሉ ኣቢሉ ኼበርትዓካ ይኽእል እዩ።
ነቲ ኣብ ትሕቲ ፈተና ገለልትነትካ ንምሕላው ዚሕግዘካ ጥቕስታት ኣስተንትነሉ።
ደሓር መጽሓፍ ቅዱስ ኣብ ዘይትረኽበሉ እዋን ምእንቲ ኼጽንዓካ ድማ፡ ካብ ሕጂ ሸምድዶ።
ቃል ኣምላኽ ነቲ ብዛዕባ በረኸት መንግስቲ ኣምላኽ ዘሎና ተስፋ እውን ኬደልድሎ ይኽእል እዩ።
መስጐጕቲ ኽንጻወር እንተ ዄንና፡ እዚ ተስፋ እዚ ኣገዳሲ እዩ።
ብዛዕባ እቲ ኽትረኽቦ እትደሊ በረኸት ዚገልጽ ጥቕስታት ሕረ እሞ፡ ነቲ በረኸት እቲ ኣብ ገነት ከም እትረኽቦ ጌርካ ብኣእምሮኻ ስኣሎ።
ኣብ ምድሪ ዘለዉ እሙናት ኣገልገልቲ የሆዋ፡ ማለት መሰኻኽሩ፡ ፍልይቲ ውድብ ኣቚሞም እዮም።
ኣባላት እታ ውድብ እቲኣ ዘይፍጹማትን ጕድለታት ዘለዎምን ምዃኖም ንጹር እዩ።
ምስናይዚ ግና፡ ናይ ኣምላኽ መንፈስ ቅዱስ ነዛ ዓለምለኻዊት ጉባኤ ኸም እትስስንን ከም እትብልጽግን ኪገብር ጸኒሑ እዩ።
ብ1914 ዳሕሮት መዓልትታት እዚ ስርዓት እዚ ኣብ ዝጀመረሉ እዋን፡ ኣብ ምድሪ ዝነበሩ ኣገልገልቲ ኣምላኽ ብተዛማዲ ሒደት እዮም ነይሮም።
ይኹን እምበር፡ የሆዋ ንዕዮ ስብከቶም ባሪኽዎ እዩ።
ኣብቲ ቐጺሉ ዝነበረ ዓመታት፡ ብሚልዮናት ዚቝጸሩ ሓደስቲ ሰባት ናይ መጽሓፍ ቅዱስ ሓቂ ተማሂሮም፡ ናይ የሆዋ መሰኻኽር ኰይኖም እዮም።
የሆዋ ብዛዕባ እዚ ዜደንቕ ዕቤት እዚ፡ ነቲ ኣብ ናይ ሎሚ ጥቕሲ ዘሎ ቓላት ድሕሪ ምዝራቡ፡ ኣነ የሆዋ ነዚ ብግዜኡ ኸፍጥኖ እየ ብምባል ተነብዩ ነይሩ እዩ።
እዚ ትንቢት እዚ፡ ኣብዘን ዳሕሮት መዓልታት ይፍጸም ኣሎ።
ኣብ ምድሪ ዘሎ ቝጽሪ ህዝቢ ኣምላኽ፡ ካብ ቍጽሪ ህዝቢ ሓያሎ ሃገራት ይበዝሕ።
ብዓይኒ የሱስ፡ እቲ ሰማያዊ ኣቦኡ ንኣዕዋፍ ከምዚ ገይሩ ዚምግበን ካብ ኰነ፡ ንደቂ ሰብ ዜድልዮም መሰረታዊ ነገራት ከይሓለየ ኺተርፍ ዘይመስል እዩ ነይሩ።
የሆዋ ንዓና ዘየዀልሰና እኳ እንተ ዀነ፡ እኽሊ ንምብቋል ወይ ንመዓልታዊ ቐለብና ዚኸውን ገንዘብ ንምርካብ እንገብሮ ጻዕርታት ይባርኾ እዩ።
ካልኦት ዘለዎም ኬካፍሉና እውን ኪድርኾም ይኽእል እዩ።
የሱስ ብዛዕባ እቲ ኣዕዋፍ ሰማይ ዚነብራሉ መጽለሊ ኣይጠቐሰን፣ እንተዀነ ግና፡ የሆዋ ንኣዕዋፍ፡ ሰፈረን ኪሰርሓ ዜድልየን ባህረታዊ ኽእለትን ናውትን ከም ዝሃበን ፍሉጥ እዩ።
ብተመሳሳሊ፡ ንስድራ ቤትና ዜድልየና እኹል ቤት ንምርካብ፡ የሆዋ ኺሕግዘና ይኽእል እዩ።
የሱስ ነተን ኣብ ናይ ሎሚ ጥቕስና ዚርከባ ቓላት ኪብል ከሎ፡ ድሕሪ ሓጺር ግዜ ህይወቱ ኣብ ክንዲ ደቂ ሰብ ከም ዚህብ ይሓስብ ነይሩ ኪኸውን ይኽእል እዩ።
—ምስ ኣረኣኢ።
የሱስ ንኣዕዋፍ ሰማይ ኣይሞተለንን፣ መወዳእታ ዘይብሉ ህይወት ምእንቲ ኽንረክብ፡ ምእንታና እዩ ሞይቱ።
ሰርዥን ሰበይቱ ምዩሪየልን ኣብ ቋንቋ ወጻኢ ሰለስተ ዓመት ድሕሪ ምግልጋሎም፡ ወዲ 17 ዓመት ወዶም ብቲኦክራስያዊ ንጥፈታቱ ሕጉስ ዘይምዃኑ ኣስተብሂሎም።
ሰርዥ፡ እዚ ዅነታት እዚ ንወድና መንፈሳዊ ዕቤት ከይገብር ዕንቅፋት ከም ዝዀኖ ምስ ፈለጥና፡ ናብ ናይ ቀደም ጉባኤና ኽንምለስ ወሲንና ኢሉ ይገልጽ።
ወለዲ፡ ከምኡ ንምግባር እንታይ ረቛሒታት ኪድርኾም ይኽእል፧
ቀዳማይ፡ ንደቆም ቋንቋ ወጻኢ እናመሃሩ፡ ኣብ ልቦም ፍቕሪ የሆዋ ንምስራጽ እኹል ግዜን ዓቕምን እንተ ኣልይዎም ኪሓስቡሉ ኣለዎም።
ካልኣይ፡ ደቆም ንመንፈሳዊ ንጥፈታት ወይ ንቛንቋ ወጻኢ ተገዳስነት ከም ዘይብሎም የስተብህሉ ይዀኑ።
ኣብ ትሕቲ ኸምዚ ዝበለ ዅነታት፡ ውሉዳት ኣብ ሓቂ ጸኒዖም ክሳዕ ዜትክሉ፡ ክርስትያን ወለዲ ብቛንቋ ውሉዳቶም ናብ እትጥቀም ጉባኤ ኺግዕዙ ይኽእሉ እዮም።
ሓደ ክርስትያን ንሓያሎ ዓመታት ንኣምላኽ ድሕሪ ምግልጋሉ፡ ናይ ስጋ ምሕሳብ ኪጅምር ይኽእል እዩ።
ከምዚ ኺብሃል ከሎ፡ ብዛዕባ ምግቢ፡ ስራሕ፡ መዘናግዒ፡ ወይ ብዛዕባ እቲ ምስ ኣንጻር ጾታ ዘለዎ ፍቕሪ ሓሓሊፉ ምሕሳቡ ኣይኰነን ዜመልክት።
እዚ ሓደ ኣገልጋሊ ኣምላኽ ዚሓስቦ ንቡር መዳያት ህይወት እዩ።
የሱስ ምግቢ በሊዑ፡ ንኻልኦት እውን መጊቡ እዩ።
ዕረፍቲ ኸም ዜድሊ እውን የስተውዕል ነይሩ እዩ።
ጳውሎስ ከኣ፡ ጾታዊ ርክብ ኣብ ሓዳር ኣገዳሲ ቦታ ኸም ዘለዎ ጽሒፉ እዩ።
እታ ጳውሎስ እተጠቕመላ ቓል፡ ንዝንባለ ወይ ንኣረኣእያ እተጕልሕ ኰይና፡ ኣእምሮኻ ወይ ልብኻ ኣብ ሓደ ነገር ምግባር፡ ሓሲብካ ምውጣን ማለት እያ።
እቶም ብስጋ ዚነብሩ፡ ናብራ ህይወቶም ብሓጥእ ሰብኣዊ ተፈጥሮኦም ኪውሰን እዮም ዚሓድግዎ።
ሓደ ምሁር ብዛዕባ ኺገልጽ ከሎ፡ እቶም ናይ ስጋ ዚሓስቡ፡ ብዛዕባ ናይ ስጋ ኣጸቢቖም ይግደሱ፡ ወትሩ ብዛዕባኡ ይዛረቡ እዮም ይብል።
ዝዀነ ይኹን ሰብ ብስጋዊ ትምኒት ኪስነፍ እንተ ፈቒዱ፡ ድፍረት ኬማዕብል ይኽእል እዩ።
ኣብ ጥቕሚ ርእስኻ ዘተኰረ ህርፋንን ቅንእን ቍጥዓን ንሓያሎ ሰባት ከም ዚዳፈሩ ገይርዎም እዩ።
ከም ኣቤሴሎምን ዑዝያን ነቡካድነጻርን ዝኣመሰሉ ኣብ መጽሓፍ ቅዱስ እተጠቕሱ ሰባት፡ ኣብ ከምዚ ዝኣመሰለ ግብሪ ስጋ ብምውዳቕ ስለ እተዳፈሩ፡ የሆዋ ኣዋሪድዎም እዩ።
ንገሊኦም ትሕትና ኸየርእዩ ዕንቅፋት ዝዀኖም ካልእ ምኽንያታት እውን ኣሎ።
ንኣብነት፡ ነቲ ኣብ ኣብ ዚርከብ ጸብጻብ መጽሓፍ ቅዱስ እሞ ንርአ።
ኣቢሜሌክን ጴጥሮስን ተዳፊሮም ድዮም፧
ወይስ ህድእ ኢሎም ስለ ዘይሓሰቡ ወይ ንዅሉ እቲ ሓቅታት ስለ ዘይፈለጥዎ ደዀን ይኸውን፧
ልቢ ኸነንብብ ስለ ዘይንኽእል፡ ንሰባት እንታይ ድራኸ ኸም ዘለዎም ክንፈርድ የብልናን።
‘የሆዋ ቕድም ስለ ዘፍቀረና፡ ንሕና እውን ነፍቅሮ ኢና።
ተበግሶ ወሲዱ ንእሙናት ኣገልገልቱ ዚባርኽ ምዃኑ ድማ ሓደ መግለጺ ፍቕሩ እዩ።
ንኣምላኽ ብዘፍቀርናዮ መጠን፡ እምነትና ትድልድል እያ፣ ንሱ ኸም ዘሎን ነቶም ዜፍቅርዎ ዓስቢ ኸም ዚህቦምን ዘሎና እምነት ድማ ዝያዳ ይድልድል እዩ።
የሆዋ ወሃብ ዓስቢ እዩ! እዚ ኸኣ ኣገዳሲ ኽፋል መንነቱን ተግባራቱን እዩ።
እምነት ናይቲ ተስፋ ዚግበሮ ርግጽ ትጽቢት ስለ ዝዀነት፡ ኣምላኽ ነቶም ተጊሆም ዚደልይዎ ዓስቦም ከም ዚህቦም እንተ ዘይኣሚንና፡ እምነትና ፍጽምቲ ኣይትኸውንን።
እወ፡ እምነት ነቲ ኣምላኽ ዘተስፈዎ ተስፋታት ርግጽ ኴንካ ምጽባይ ተጠቓልል።
ኣብ ናይ ሎሚ ጥቕሲ ኸም ተገልጸ፡ የሆዋ በረኸቱ ኽንረክብ ይዕድመና ኣሎ።
ነዚ የሆዋ ብልግሲ ዘቕረበልና ጻውዒት ምስ እንቕበሎ፡ ዓሚቝ ሞሳን ምስጋናን ከም ዘሎና ኢና እነርኢ።
እንተ ሓሚምና፡ ከምቲ ጥንቲ ዝነበሩ ናይ ሓቂ ኣምላኽቲ ዚረኽብዎ ዝነበሩ፡ ንሕና እውን ካብ ኣምላኽ ምጽንናዕን ጥበብን ደገፍን ክንረክብ ንኽእል ኢና።
ይኹን እምበር፡ ብግዜ ዳዊት ዚነብር ዝነበረ እሞ ንድኻ ዝሓለየ ሰብ ንሓዋሩ ምንባር ከም ዘይቀጸለ ንፈልጥ ኢና።
ስለዚ፡ ዳዊት ነቲ ኣብ ላዕሊ ዘሎ ኺጽሕፍ ከሎ፡ እቲ ሰብ እቲ ብተኣምራዊ መገዲ ንዘለኣለም ይነብር ማለቱ ኸም ዘይነበረ ኣይንስሕቶን ኢና።
የግዳስ፡ እዘን ብድራኸ መንፈስ እተጻሕፋ ቓላት እዚአን፡ ኣምላኽ ነቲ ብተኣማንነት ሓልዮቱ ዜርኢ ሰብ ከም ዚድግፎ እየን ዜመልክታ።
ብኸመይ፧
ዳዊት፡ የሆዋ ኣብ ዓራት ሕማሙ ኺድግፎ እዩ፣ ምስ ሓመመ፡ ንስኻ ንዓራቱ ምሉእ ብምሉእ ትልውጣ ኢሉ ገሊጹ ኣሎ።
እወ፡ ንድኻ ዚሓልየሉ ሰብ፡ ኣምላኽ ነቲ ብተኣማንነት ዝገበሮ ተግባር ከም ዚፈልጦ ርግጸኛ ኪኸውን ይኽእል እዩ።
እቲ ኣብ ሰብነቱ ዘሎ ኻብ ኣምላኽ እተዋህቦ ናይ ምሕዋይ ዓቕሚ ድማ ካብ ሕማሙ ምእንቲ ኺሓዊ ኺድግፎ ይኽእል እዩ።
መጽናዕቲ መጽሓፍ ቅዱስ ንምምራሕ ክንዳሎ ኸለና፡ ንምስትንታን ዚኸውን ግዜ ኽንምድብ ኣሎና።
ንነፍሲ ወከፍ ተምሃራይ ኣብ ኣእምሮና ብምሓዝ፡ ነቲ ተምሃራይ ዕቤት ንምግባር ምእንቲ ኽንሕግዞ፡ ምሳሌታት ወይ ኣረኣእያኡ ንምፍላጥ ዚሕግዝ ሕቶታት ክንሓስብ ንኽእል ኢና።
በዚ ኸምዚ እነጥፍኦ ግዜ ባህ ዜብል ኪኸውን ይኽእል እዩ፣ ከመይሲ፡ ብዛዕባ እዚ ኽንሓስብ ከለና እምነትና ትድልድል እያ፣ መጽናዕቲ መጽሓፍ ቅዱስና ውጽኢታውን ውዕዉዕን ብዝዀነ መገዲ ኽንመርሕ ከኣ ይሕግዘና እዩ።
ናብ ወፍሪ ኣገልግሎት ንምኻድ ልብና ኸነዳሉ ኸለና እውን ከምኡ ኢና እንገብር።
ካብ መጽሓፍ ግብሪ ሃዋርያት ሓንቲ ምዕራፍ ምስ እነንብብ፡ ንኣገልግሎት ዘሎና ቕንኣት ኬጐሃህሮ እዩ።
ብዛዕባ እቲ ኣብታ መዓልቲ እቲኣ ኽንጥቀመሉ ዝሓሰብና ጥቕስታትን ከነበርክቶ ዝመደብናዮ ጽሑፋትን ምስትንታን ድማ፡ ነቲ ናይ ምግልጋል መሰልና ብዚግባእ ክንፍጽሞ ይሕግዘና እዩ።
ብዛዕባ እቶም ኣብ ክልና እንረኽቦም ሰባትን ብዛዕባ እቲ ዜገድሶም ነገራትን ንሕሰብ።
ከምዚ ዓይነት ምድላው ምስ እንገብር፡ ካብ ቃል ኣምላኽ፡ ብመርኣያ መንፈስን ሓይልን ውጽኢታዊ ብዝዀነ መገዲ ንኽንምስክር ኪድርኸና እዩ።
ንርእስኻ ኸምዚ ኢልካ ሕተት፦ ውሉደይ ስእለ ጽዩፍ ኪርኢ እንታይ ፈተና ኪቐርበሉ ይኽእል፧
ስእለ ጽዩፍ ስለምንታይ ኣዝዩ ሓደገኛ ኸም ዝዀነ ይፈልጥዶ፧
ስእለ ጽዩፍ ኪርኢ እንተ ተፈቲኑ ሓገዝ ደልዩ ናባይ ምእንቲ ኺመጽእ፡ ተቐራቢ እዀነሉ ድየ፧
ውሉዳትካ ገና ንኣሽቱ ኸለዉ እኳ፡ ርኹስ ወብ ሳይት እንተ ኣጋጢሙካ እሞ ኽትርእዮ እንተ ተፈቲንካ፡ መጺእካ ኣዘራርበኒ።
በዚ ኽትሓፍር የብልካን።
ክሕግዘካ እየ ዝደሊ ኽትብሎም ትኽእል ኢኻ።
ልቦናኻ ምስ እትጥቀም እውን፡ መዘናግዒኻ ተጠንቂቕካ ኽትመርጽ ኢኻ።
ፕራናስ፡ ግቡእ ኢልና እንርእዮ ሙዚቃ፡ ፊልምታት፡ ወይ መጻሕፍቲ ንስድራ ቤትና ኣብነት ይኸውን እዩ።
ብዛዕባ ብዙሕ ነገራት ብዙሕ ክትብል ትኽእል ኢኻ፣ ደቅኻ ግና እንታይ ከም እትገብር ይርእዩን ይመስሉኻን እዮም ኢሉ ሓሳቡ ገሊጹ ኣሎ።
ውሉዳትካ ተጠንቂቕካ ንጹህ መዘናግዒ ኽትመርጽ እንተ ርእዮምኻ፡ ተመሳሳሊ ምርጫ ኺገብሩ ድራኸ ኺሓድሮም ይኽእል እዩ።
ፍቓድ ኣምላኽ ኣብ ግምት ከየእተና ውሳነታት ንገብር እንተ ዄንና፡ ንየሆዋ ኸም ዘይነፍቅሮን ከም ዘይንተኣማመኖን ኢና እነርኢ።
ብግዜ ሳሙኤል፡ እስራኤላውያን ኣብቲ ምስ ፍልስጥኤማውያን ዝገበርዎ ውግእ ከቢድ ስዕረት ተሳዒሮም ነይሮም።
ኣብቲ ግዜ እቲ፡ ህዝቢ ኣምላኽ ደገፍን ዕቝባን የድልዮም ነይሩ።
እሞኸ እንታይ ገበሩ፧
ታቦት ኪዳን የሆዋ ምሳና ዀይኑ ኻብ ኢድ ጸላእትና ምእንቲ ኼድሕነናስ፡ ካብ ሺሎ ምሳና ንውሰዶ በሉ።
ውጽኢቱኸ እንታይ ነበረ፧
ካብ እስራኤል፡ 30,000 ኣጋር ተዋጋእቲ ወደቑ።
ታቦት ኣምላኽ ድማ ተማረኸ።
እስራኤላውያን ነቲ ታቦት ምስኦም ብምውሳዶም፡ ደገፍ የሆዋ ዝደለዩ ኺመስል ይኽእል እዩ።
ይኹን እምበር፡ መምርሒ የሆዋ ኣይኰኑን ዚደልዩ ነይሮም፣ ናይ ርእሶም ሓሳባት ይስዕቡ ስለ ዝነበሩ ኸኣ፡ ከቢድ ጕድኣት ኣጋጠሞም።
ድልድልቲ እምነት ንምህናጽን ወትሩ ኸምኡ ዀይና ኸም እትቕጽል ንምግባርን፡ እንታይ ተወሳኺ ነገር ክትገብር ትኽእል፧
በቲ ኽሳዕ ጥምቀት እተመሃርካዮ ነገር ኣይትዕግብ።
ነቲ እተፈጸመ ትንቢታት መጽሓፍ ቅዱስ ኣጽንዓዮ፣ ከመይሲ፡ ከምኡ ምግባርካ ንእምነትካ ኼድልድላ ይኽእል እዩ።
እምነትካ ድልድልቲ እንተ ዀይና ንምርግጋጽ እውን፡ ብቓል ኣምላኽ ጌርካ ኽትልክዓ ትኽእል ኢኻ።
ሃዋርያ ጳውሎስ ንክርስትያናት ብጾቱ፡ ብእምነት ሓድሕድና ንሓድሕድና ኽንተባባዕ ኢሉ ጽሒፉሎም እዩ።
ምስ ኣምለኽቲ የሆዋ ኽንሓብር ከለና፡ ምናዳ ድማ ምስቶም ፍቱን እምነት ዘለዎም ክንከውን ከለና፡ እምነት ሓድሕድና ኽንሃንጽ ንኽእል ኢና።
ሕማቕ ዕርክነት ንእምነት የፍርሳ እዩ፣ ጽቡቕ ዕርክነት ግና ይሃንጻ እዩ።
ሓደ ኻብቲ፡ ኣኼባና ኣይንሕደግ ዚብል ምኽሪ እተዋህበሉ ምኽንያታት እውን እዚ እዩ።
ኣገልገልቲ የሆዋ ንሕልናኦም ኬሰልጥንዎ ይደልዩ እዮም።
ሕልናኦም ምስቲ ኣብ ቃል ኣምላኽ ዚርከብ ስርዓታት ቅኑዕን ጌጋን፡ ጽቡቕን ክፉእን ኪሰማማዕ ይደልይዎ እዮም።
ብግቡእ ዝሰልጠነ ሕልና፡ ኣብ ክርስትያናዊት ጉባኤ ጽቡቕ ጽልዋ ኺህልዎ ይኽእል እዩ።
ንክርስትያናዊ ሕልናና ምስልጣንን ብእኡ ምጥቃምን ግና ናይ ኣእምሮ ጕዳይ ጥራይ ኣይኰነን።
መጽሓፍ ቅዱስ ንጽቡቕ ሕልና ምስ እምነትን ፍቕርን እዩ ዜተሓሕዞ።
ጳውሎስ፡ ዕላማ እዚ ትእዛዝ እዚ፡ ካብ ንጹህ ልብን ካብ ሰናይ ሕልናን ግብዝና ኻብ ዘይብላ እምነትን እትርከብ ፍቕሪ እዩ ኢሉ ጽሒፉ እዩ።
ንሕልናና ኸነሰልጥኖን ነቲ ንሱ ዚብለና ኽንሰምዕን ከለና፡ ንየሆዋ ዘላትና ፍቕሪ ትዓሙቝ፡ እምነትና እውን ትድልድል እያ።
ንሕልናና እንጥቀመሉ መገዲ፡ ዕምቈት መንፈሳውነትናን ንጽህና ልብናን ንየሆዋ ንምሕጓስ ዘሎና ባህግን የርኢ እዩ።
እወ፡ እዚ ውሽጣዊ ድምጺ እዚ፡ ብሓቂ እንታይ ዓይነት ሰብ ምዃንና እዩ ዜርኢ።
የሆዋ ፈጣሪ ዅሎም ደቂ ሰብ እዩ።
ስለዚ ኸኣ እዩ፡ መጽሓፍ ቅዱስ ንኣዳም፡ ወዲ ኣምላኽ ዚብሎ፣ የሱስ ከኣ ንሰዓብቱ፡ ኣብ ሰማያት እትነብር ኣቦና ኢሎም ኪጽውዕዎ ምሂርዎም እዩ።
የሆዋ ወሃብ ህይወትና ስለ ዝዀነ፡ ኣቦና እዩ፣ እቲ ኣብ መንጎኡን ኣብ መንጎናን ዘሎ ርክብ ድማ፡ ከምቲ ኣብ መንጎ ኣቦን ውሉዳቱን ዘሎ ርክብ እዩ።
ብሓጺሩ፡ የሆዋ ኸምቲ ሓደ ውፉይ ኣቦ ንውሉዳቱ ዜፍቅሮም ገይሩ የፍቅረና እዩ።
ሰብኣውያን ኣቦታት፡ ዘይፍጹማት እዮም።
ዝገበሩ እንተ ገበሩ፡ ነቲ የሆዋ ኣባታዊ ፍቕሩ ዜርእየሉ መገዲ ምሉእ ብምሉእ ኬንጸባርቕዎ ኣይክእሉን እዮም።
ገሊኦም ሰባት፡ ኣተዓባብያኦም ዓሚቝ ስምዒታውን ስነ ኣእምሮኣውን በሰላ ስለ ዝሓደገሎም፡ ብዛዕባ ስድራ ቤቶም ሕማቕ ተዘክሮ እዩ ዘለዎም።
እዚ ኸኣ ዜሳቕን ኣዝዩ ዜሕዝንን እዩ።
የሆዋ ግና ከምኡ ዓይነት ኣቦ ኣይኰነን።
የሆዋ ብኸመይ ከም ዜፍቅረናን ከም ዚሓልየልናን ምፍላጥና ድማ፡ ናብኡ ንኽንቀርብ ኪሕግዘና ይኽእል እዩ።
ህዝቅያስ ወዲ ሓደ ኻብቶም ዝኸፍኡ ነገስታት ይሁዳ እኳ እንተ ነበረ፡ ንሱ ምስ ዓበየ ግና ሓደ ኻብቶም ብሉጻት ነገስታት እዩ ዀይኑ።
ህዝቅያስ ነቲ ኣቦኡ ዝገበሮ ብዙሕ ጌጋታት ኬዐሪ ተላዒሉ እዩ።
እወ፡ ነታ ቤተ መቕደስ ኣንጺሁ፡ ንሓጢኣት እቲ ህዝቢ ኣተዓሪቑ፡ ብቕንኣት ኣብ ዝገበሮ ሰፊሕ ወፈራ ኸኣ ንኣረማዊ ጣኦታት ኣጥፊኡ እዩ።
ከቢድ ጸገማት ምስ ኣጋጠሞ፡ ንኣብነት ሰናክሪብ ንጉስ ኣሶር ንየሩሳሌም ኬጥቅዓ ምስ መጸ፡ ህዝቅያስ ሓያል ትብዓትን እምነትን ኣርእዩ እዩ።
ድሕነት ንምርካብ ናብ ኣምላኽ ተጸጊዑ፡ ብቓልን ብኣብነትን ድማ ንህዝቡ ኣበርቲዕዎም እዩ።
ጸኒሑ፡ ህዝቅያስ ብሰንኪ ትዕቢቱ ኺእረም ምስ ኣድለዮ፡ ርእሱ ኣትሒቱን ተነሲሑን እዩ።
እምበኣር፡ ህዝቅያስ፡ ሕሉፍ ህይወቱ ነቲ ህሉው ህይወቱ ኼበላሽዎ ወይ ጽቡቕ መጻኢ ኸም ዘይህልዎ ኺገብር ኣይፈቐደን።
ኣብ ክንዳኡስ፡ ፈታው የሆዋን ክንስዕቦ ዚግባእ ጽቡቕ ኣብነትን ኰይኑ እዩ።
ንመን እሙን ክትከውን ከም ዚግብኣካ ኽትውስን ከለኻ፡ ልእመት ክትሕግዘካ ትኽእል እያ።
ንኣብነት፡ ሓደ ኣማኒ ዝዀነ ብጻይካ ኸቢድ ሓጢኣት ከም ዝፈጸመ ብንጹር ትፈልጥ ትኸውን።
ምናዳ እቲ ሰብ እቲ ናይ ቀረባ ዓርክኻ ወይ ቤተ ሰብካ ምስ ዚኸውን፡ ንዕኡ እሙን ክትከውን ከም ዚግብኣካ ይስምዓካ ይኸውን።
ኣበሳኡ እንተ ሸፊንካሉ ግና፡ ንኣምላኽ እሙን ኣይትኸውንን ኢኻ።
እወ፡ ንየሆዋ ዘሎካ ተኣማንነት ቀዳምነት ኪውሃቦ ኣለዎ።
ልኡም ግናኸ ጽኑዕ ኩን።
ንዓርክኻ ወይ ንኣባል ቤተ ሰብካ፡ ካብ ሽማግለታት ሓገዝ ኪደሊ ተማሕጸኖ።
ኣብ ውሽጢ እተወሰነ እዋን ከምኡ እንተ ዘይገይሩ፡ በቲ ንኣምላኽ ዘሎካ ተኣማንነት ተደሪኽካ፡ ነቲ ጕዳይ እቲ ንሽማግለታት ክትነግሮም ኣሎካ።
ከምኡ ኽትገብር ከለኻ፡ ንየሆዋ እሙን ኢኻ እትኸውን ዘለኻ፡ ንዓርክኻ ወይ ንኣባል ቤተ ሰብካ ኸኣ ትልእመሉ ኢኻ ዘለኻ፣ ከመይሲ፡ ክርስትያን ሽማግለታት ብልእመት እዮም ኬቕንዕዎ ዚጽዕሩ።
እቲ እሙናት ኣገልገልቲ የሆዋ ዝገደፍዎ ኣብነት፡ ንምጽዋር ዜድልየና ጥበብን ብርትዐን ኪህበና ይኽእል እዩ።
ንኣብነት፡ ሲድራቅን ሚሳቅን ዓብድ-ኔጎን ነቲ ንመንግስቲ ባቢሎን ዜመልክት ምስሊ ምስጋድ ኣብዮም እዮም።
ሎሚ ዘለዉ ናይ የሆዋ መሰኻኽር ብዛዕባ ቘራጽነቶም ምንባቦም፡ ንሰንደቕ ዕላማ ዚነብሩላ ሃገር ከየምልኹ ኣትቢዕዎም እዩ።
የሱስ ካብ ፖለቲካውን ማሕበራውን ግጭታት እዛ ዓለም ጠሪሱ እተፈልየ እዩ ነይሩ።
ኣብነቱ ኣብ ካልኦት ዜሕድሮ ጽልዋ ይፈልጥ ምንባሩ፡ ንደቀ መዛሙርቱ፡ ኣጆኹም! በሎም።
ኣብ ጉባኤኻ ኻብ ዚርከቡ ኣሕዋትን ኣሓትን ደገፍ ክትረክብ ትኽእል ኢኻ።
ኣባላት ጉባኤ ብዛዕባ እቲ ዜጋጥመካ ዘሎ ብድሆታት እንተ ፈሊጦም ኬተባብዑኻ ይኽእሉ እዮም።
ኪጽልዩልካ ሕተቶም።
ኣሕዋትና ኺድግፉናን ኪጽልዩልናን ንደሊ እንተ ዄንና፡ ንሕና እውን ከምኡ ኽንገብረሎም ኣሎና።
ይፍታሕ ብዛዕባ ታሪኽ እስራኤል ዝነበሮ ሰፊሕ ፍልጠት፡ ኣብ ቅድሚ ኣዒንቲ የሆዋ ቕኑዕን ጌጋን ኬለሊ ሓጊዝዎ እዩ።
ኣብ ሕጊ ሙሴ ዝነበረ ስርዓታት ኣምላኽ ንኣተሓሳስባን ንልብን ይፍታሕ ቀሪጽዎ እዩ።
ቂም ምሓዝ ንየሆዋ ኸም ዘየሐጕሶ ይፈልጥ ነይሩ እዩ፣ የግዳስ፡ ኣምላኽ ንህዝቡ፡ ንሓድሕዶም ኪፋቐሩ እዩ ዚደልዮም።
ብዘይካዚ እውን፡ ብጻይካ ኺሽገር ከሎ፡ እንተላይ ጸላኢኻ ኺሽገር ከሎ፡ ዕሽሽ ኪትብሎ ኸም ዘይብልካ፡ ሕጊ ሙሴ ይምህር ነይሩ እዩ።
ከምቲ ነቶም ኪጸልእዎ ዝጀመሩ ኣሕዋቱ ዝመሓሮም ዮሴፍ ዝኣመሰሉ እሙናት፡ ነቲ ይፍታሕ ዝሃቦ ምላሽ ጸልዮምዎ ኪዀኑ ይኽእሉ እዮም።
ይፍታሕ ብዛዕባ ኸምዚ ዝበለ ኣብነታት ምስትንታኑ፡ ንየሆዋ ባህ ዜብል ስጕምቲ ኺወስድ ሓጊዝዎ ኪኸውን ኣለዎ።
ተግባር ኣሕዋቱ ብዙሕ እኳ እንተ ጐድኦ፡ ንየሆዋን ንህዝቡን ካብ ምግልጋል ግና ድሕር ኣይበለን።
ህዝቢ ኣምላኽ ኵሉ ሳዕ በቲ ናይ ምዝራብ ክእለቶም፡ ማለት ብቛንቋ ተጠቒሞም፡ ንየሆዋ ወዲሶምዎ፡ ፍቓዱ እውን ንኻልኦት ኣፍሊጦም እዮም።
ኣብዚ ቐረባ ግዜያት፡ መጽሓፍ ቅዱስ ናብ ብዙሕ ቋንቛታት ምትርጓሙ፡ ንጹህ ኣምልኾ ኣብ ምድንፋዕ ዓብዪ ግደ ኣለዎ።
ኣብዚ ግዜና ኣሽሓት ትርጉማት መጽሓፍ ቅዱስ ኣሎ፣ ግናኸ፡ ነቲ በዅሪ ጽሑፋት ብልክዕ ብምምሕልላፍ ዝመጸ እተፈላለየ ደረጃ እዩ ዘለዎ።
ብ1940ታት፡ ኮሚተ ትርጉም መጽሓፍ ቅዱስ ሓዳስ ዓለም ኣብ ልዕሊ 130 ቋንቋ እተሳዕበ ስርዓታት ትርጉም ኣቚሙ እዩ።
እቲ ስርዓታት ከኣ እዚ ዚስዕብ እዩ፦ 1 ንስም ኣምላኽ ኣብ ቅዱሳት ጽሑፋት ናብ ግቡእ ቦታኡ ብምምላስ ምቕዳሱ።
2 ዚከኣል እንተ ዀይኑ፡ ነቲ ብድራኸ መንፈስ እተጻሕፈ በዅሪ መልእኽቲ ቓል ብቓሉ ምትርጓም፡ ነቲ በዅሪ ጽሑፍ ቃል ብቓሉ ምትርጓም ንሓሳባቱ ዚጠውዮ እንተ ዀይኑ ግና፡ ቅኑዕ ሓሳብ ምምሕልላፍ።
3 ንምንባቡ ዜተባብዕን ንምርዳኡ ቐሊል ዝዀነን ቋንቋ ምጥቃም።
ኣምላኽ ንደቂ ሰብ እንተ ዘየፍቅሮም ነይሩ፡ ህይወት እንታይ ክትመስል ከም እትኽእል እሞ ሕስብ ኣብሎ።
ነዚ ንምፍላጥ፡ ሕማቕ ታሪኽ እዛ በቶም እቲ ጨካንን ቍጡዕን ኣምላኻ ዝዀነ ሰይጣን ድያብሎስ ዚቈጻጸሮም ደቂ ሰብ እትግዛእ ዓለም ምርኣይ ጥራይ እኹል እዩ።
፣ ራእ.12:9, 12 እዚ ኸኣ፡ ኣምላኽ ንፍጥረቱ ብፍቕሪ እንተ ዘይመርሖ ነይሩ፡ መጻኢና ኽሳዕ ክንደይ ሕማቕ ከም ዚኸውን የርእየና እዩ።
ድያብሎስ ካብ ኣገዛዝኣ የሆዋ ኺዓሉ ኸሎ፡ ንቕንዕናን ንጽድቅን ልዑላውነት ኣምላኽ ኣብ ሕቶ ኣእትይዎ እዩ።
በዚ ኸምዚ ድማ፡ ሰይጣን ኣገዛዝኣኡ ኻብ ኣገዛዝኣ ፈጣሪኡ ኸም ዚሓይሽ ገይሩ ቘጺሩ እዩ።
የሆዋ ንሰይጣን፡ ሓቅነት እቲ ዘልዓሎ ጕዳይ ንምርግጋጽ ኪፍትን እኳ እንተ ፈቐደሉ፡ ከምኡ ኺገብር እተፈቕደሉ ንግዜኡ እዩ።
የሆዋ በታ ዓባይ ጥበቡ ኣቢሉ፡ ኪገዝእ ብቕዓት ዘለዎ ብዘይካኡ ኻልእ ከም ዘየለ ብንጹር ምእንቲ ኺቃላዕ እኹል ግዜ ኺሓልፍ ፈቒዱ እዩ።
እቲ ዜሕዝን ታሪኽ ደቂ ሰብ ከኣ፡ ሰይጣን ኰነ ደቂ ሰብ ነቲ ዜድልየና ጽቡቕ ኣገዛዝኣ ኼምጽኡ ኸም ዘይክእሉ ኣርእዩ እዩ።
ሕውነታዊት ፍቕሪ እንታይ እያ፧
እታ ጳውሎስ እተጠቕመላ ፊላደልፊያ እትብል ናይ ግሪኽኛ ቓል፡ ቃል ብቓሉ፡ ሕውነታዊት ፍቕርኹም ዚብል ትርጉም ኣለዋ።
ሕውነታዊት ፍቕሪ ንኸም ኣባል ስድራ ቤትና ወይ ንናይ ቀረባ ዓርክና እነርእያ ሓያልን ልባውን ናይ ምፍታው ስምዒት ተመልክት።
ንሕና ኣሕዋትን ኣሓትን ከም ዝዀንና እነምስል ኣይኰንናን፣ የግዳስ፡ ብሓቂ ኣሕዋትን ኣሓትን ኢና።
ንሓድሕድና ኣጸቢቕና እንፋቶ ምዃንና፡ ብሕውነታዊት ፍቕሪ ንሓድሕድኩም ካብ ልቢ ተፋቐሩ።
ንሓድሕድኩም ኣብ ምክብባር ቀዳሞት ኩኑ ብዚብል ቃላት ጽቡቕ ጌርካ ተገሊጹ ኣሎ።
እዛ ዓይነት ፍቕሪ እዚኣ ምስታ ብመሰረታዊ ስርዓት እትምራሕ ኣጋፐ እትብሃል ፍቕሪ ተደሚራ፡ ኣብ መንጎ ህዝቢ ኣምላኽ ጥብቂ ቕርርብ ከም ዚህሉ ትገብር።
ክርስትና ግና ካብ እተፈላለየ ህዝቢ ንእተኣኻኸቡ ኣመንቲ ዚሓቍፍ እዩ።
ኣሕዋት ብምዃንና ኸኣ፡ ንሓድሕድና ሕውነታዊት ፍቕሪ ኽትህልወና ብየሆዋ ተማሂርና ኢና።
ንየሱስ ዘላትና ፍቕሪ ኣብቲ ናይ ምስባኽን ደቀ መዛሙርቲ ናይ ምግባርን ዕዮ ብምሉእ ነፍስና ኽንዓዪ ትድርኸና እያ።
ኣብ ወቕቲ በዓል ዝኽሪ፡ ሓገዝቲ ፈለምቲ ዄንና ብምግልጋል፡ ኣብ ዕዮ ስብከት 30 ወይ 50 ሰዓት ናይ ምውፋይ ኣጋጣሚ ኣሎና።
እሞኸ ኣብዚ ንምስታፍ ኵነታትካ ኸተተዓራሪ ትኽእልዶ፧
ሓደ ሰበይቱ ዝሞተቶ ወዲ 84 ዓመት ሓው፡ ብሰንኪ ዕድሚኡን ኵነታት ጥዕናኡን ሓጋዚ ፈላሚ ኪኸውን ዘይክእል መሲልዎ ነይሩ።
ይኹን እምበር፡ ኣብ ከባቢኡ ዝነበሩ ፈለምቲ ሓጊዞምዎ እዮም።
ነቲ 30 ሰዓት ንምግልጋል ዝገበሮ ሸቶ ምእንቲ ኺወቕዖ፡ መጓዓዝያ ኣዳልዮምሉን ኪዓይዮ ዚኽእል ክሊ ተጠንቂቖም ሓርዮምሉን እዮም።
ንስኻኸ ሓደ ኣስፋሒ ኣብ ወቕቲ በዓል ዝኽሪ ሓጋዚ ፈላሚ ብምዃን ምእንቲ ኺሕጐስ ክትሕግዞዶ ትኽእል፧
ልክዕ እዩ፡ ኵላትና ኣይኰንናን ሓገዝቲ ፈለምቲ ኽንከውን እንኽእል።
ይኹን እምበር፡ ነቲ ንየሆዋ እነቕርቦ መስዋእቲ ውዳሰ ንምውሳኽ፡ ዘሎና ዘበለ ግዜን ጕልበትን ክንጥቀም ንኽእል ኢና።
ምንጪ ሓይሊ ክርስቶስ፡ የሆዋ ስለ ዝዀነ፡ እቲ ዅሉ ዚኽእል ኣምላኽ ንባህርያዊ ሓይልታት ምሉእ ብምሉእ ኪቈጻጸሮ ኸም ዚኽእል ክንተኣማመን ንኽእል ኢና።
ሒደት ኣብነታት እስከ ንርአ።
የሆዋ ቕድሚ ማይ ኣይሂ፡ ድሕሪ ሸውዓተ መዓልቲ፡ ኣብ ምድሪ 40 መዓልትን 40 ለይትን ከዝንም እየ በለ።
ብተመሳሳሊ፡ ኣብ ፡ የሆዋ ኸኣ ምልእቲ ለይቲ ነቲ ባሕሪ ብብርቱዕ ንፋስ ምብራቕ ንድሕሪት ከም ዝመለሶ ተገሊጹ ኣሎ።
ኣብ እውን፡ የሆዋ ናብቲ ባሕሪ ብርቱዕ ንፋስ ሰደደ፣ እታ መርከብ ክትስበር ክሳዕ እትቐርብ ድማ፡ ኣብቲ ባሕሪ ብርቱዕ ማዕበል ኰነ ዚብል ነንብብ ኢና።
የሆዋ ኣብ ሓዳስ ዓለም ንባእታታት ወትሩ ኺቈጻጸሮ ምዃኑ ምፍላጥና ብሓቂ ዜጸናንዕ እዩ።
ሽዑ ድንኳን ኣምላኽ ምስ ሰብ ስለ ዚኸውን ብባህርያዊ ሓይልታት ዚመውት ወይ ዚስንክል ኣይኪህሉን እዩ።
እቲ ብክርስቶስ ኣቢሉ ዚዓዪ ሓይሊ ኣምላኽ፡ ኣብቲ ሽሓዊ ግዝኣት ንባህርያዊ ሓይልታት ከም ዚቈጻጸሮ ርግጸኛታት ክንከውን ንኽእል ኢና።
የሆዋ፡ ተጻዋርነትን መጸናንዕን ዚህብ ኣምላኽ እዩ።
ነቲ ዜጋጥመና ጸገማት ጥራይ ዘይኰነስ፡ ከባቢናን ስምዒትናን ኣፈጣጥራናን ምሉእ ብምሉእ ዚርዳእ ንሱ ጥራይ እዩ።
ክንጻወር ምእንቲ ኽንክእል እንታይ ከም ዜድልየና ብልክዕ ዚፈልጥ እምበኣር ንሱ በይኑ እዩ።
ግናኸ፡ ኣምላኽ ነቲ ኽንጻወር ዜድልየና ብርታዕ ንምርካብ እነቕርቦ ጸሎት ከመይ ገይሩ ይሰምዖ፧
ፈተናታት ንምጽዋር ካብ የሆዋ ሓገዝ ክንሓትት ከለና፡ መዋጽኦ ይገብረልና እዩ።
ከምኡ ኺብሃል ከሎ፡ የሆዋ ነቲ ፈተናታት ይኣልዮ ማለት ድዩ፧
ሓድሓደ ግዜ፡ ከምኡ ይገብር እዩ።
መብዛሕትኡ ግዜ ግና፡ ምጽዋሩ ምእንቲ ኽንክእል እዩ መዋጽኦ ዚገብረልና።
እወ፡ የሆዋ ብዓቕልን ብሓጐስን ኵሉ ምእንቲ ኽንጻወር የበርትዓና እዩ።
ኣካላውን ኣእምሮኣውን ስምዒታውን ዓቕምና ኣጸቢቑ ስለ ዚፈልጥ ከኣ፡ እቲ ፈተና፡ ዘይእሙናት ክንኰነሉ ኣብ ዚኽእል ደረጃ ኽሳዕ ዚበጽሕ ከቶ ኣይፈቅድን እዩ።
እሙናት ተገዛእቲ መንግስቲ ኣምላኽ ንምዃን፡ ገለልተኛታት ክንከውን ኣሎና።
እንተ ዘይኰይኑ ግና፡ ከመይ ጌርና ኢና መንግስቲ ኣምላኽ ጥራይ ንጸገማት ደቂ ሰብ ከም እትፈትሕ ብጽሩይ ሕልና ኸነበስር እንኽእል፧
ናይ ሓሶት ሃይማኖታት ኣብ ፖለቲካ ጣልቃ ብምእታው ንምእመናነን ይኸፋፍላ እየን፣ ናይ ሓቂ ኣምልኾ ግና ገለልተኛታት ክንከውን ብምሕጋዝ፡ ንዓለምለኻዊ ሕውነትና ይዕቅቦ እዩ።
ስርዓት ሰይጣን ናብ መወዳእታኡ ብዝኸደ መጠን፡ ጕዳይ ገለልትነት ኪጐሃሃር ትጽቢት ንገብር ኢና።
ዓለም ንስምምዕ ፍቓደኛታት ዘይኰኑ ነቓጻት ሰባት ዝመልእዋ እያ፣ ስለዚ፡ እናተኸፋፈለትን እናተተፋነነትን እያ ኽትከይድ።
ኣብ ገሊኡ ሃገራት፡ ፖለቲካዊ ሃዋህው ብቕልጡፍ ብምቕያሩ፡ ኣሕዋትና ኣብ ገለልትነቶም ዘይተጸበይዎ ብድሆታት ኣጋጢምዎም እዩ።
እሞኸ ገለልተኛታት ንምዃን ዘሎና ቘራጽነት ብዝያዳ ኸነደልድል ዜድልየሉ ምኽንያት ኣስተውዒልናዶ፧
እቲ በዳሂ ዅነታት ክሳዕ ዜጋጥመና እንተ ተጸቢና፡ ኣብ ገለልትነትና ኽንለማለምን መትከልና ኽንጥሕስን ንኽእል ኢና።
መብዛሕትኡ ኣብ መንጎ ክርስትያናት ዜጋጥም ፍልልያት በቶም ዚምልከቶም ውልቀ ሰባት ብብሕቲ ኺፍታሕ ይከኣል እዩ፣ ኪፍታሕ እውን ኣለዎ።
ኰይኑ ግና፡ ኣብ ገሊኡ ዅነታት፡ ጉባኤ ኽትኣቱ ኸም ዚግባእ የሱስ ጠቒሱ እዩ።
ሓደ በዳሊ ንሓዉን ንመሰኻኽርን ንጉባኤን ምስማዕ እንተ ኣብዩ፡ እንታይ እዩ ዚግበር ነይሩ፧
ከም ካብ ኣህዛብን ከም ኣካብ ቀረጽን እዩ ዚቝጸር ነይሩ።
ብናይ ሎሚ ኣበሃህላ ይውገድ ማለት እዩ።
ርዝነት እዚ ስጕምቲ እዚ ድማ፡ እቲ በደል ንእሽቶ ዘይምስምማዕ ከም ዘይነበረ እዩ ዚእምት።
የግዳስ፡ 1 ኣብ መንጎ እቶም ውልቀ ሰባት ኪድቅስ ዚኽእል ዝነበረ በደል ኰይኑ፡ 2 እቲ ነገር እንተ ዘይደቂሱ ኽሳዕ ውገዳ ዜብጽሕ ከቢድ በደል እዩ።
ከምዚ ዝበለ በደል ምጥፍፋእ ወይ ብሕሜት ጌርካ ስም ሰብ ምጽላም ኬጠቓልል ይኽእል እዩ።
እቲ ኣብ ተመዝጊቡ ዚርከብ የሱስ ዝጠቐሶ ሰለስተ ስጕምቲ፡ እዚ ዅነታት ኪፍጠር ከሎ ጥራይ እዩ ዚዕየየሉ።
ቃል ኣምላኽ ንሰብኣውያን መንግስትታት እዙዛት ክንከውን ይነግረና እዩ፣ ኰይኑ ግና፡ ካብ ንሰብሲ ንኣምላኽ ክንእዘዝ እውን ይምህረና እዩ።
እዝስ ንሓድሕዱ ዚጋጮ ድዩ፧
ኣይፋሉን! ዘዚግብኦም ተገዛእነት ከም እንህቦም ዚገልጽ መሰረታዊ ስርዓት፡ ነዚ ትእዛዛት እዚ ኽንርድኦን ክንእዘዞን ይሕግዘና እዩ።
የሱስ ነዚ ስርዓት እዚ፡ ኣብ ናይ ሎሚ ጥቕሲ ብሓጺሩ ገሊጽዎ ኣሎ።
ንስልጣን እቲ ኣብ ትሕቲኡ እንነብረሉ መንግስቲ ንግዛእ ኢና፣ ነዚ ድማ ሕግታቱ ብምሕላውን ንሰበ ስልጣኑ ብምኽባርን ግብሪ ብምኽፋልን ኢና እንገብሮ።
ኰይኑ ግና፡ ሰበ ስልጣን መንግስቲ ንኣምላኽ ከይንእዘዝ እንተ ሓቲቶምና፡ ከምኡ ኸም ዘይንገብር ብኣኽብሮት ንገልጸሎም ኢና።
ካብ ፖለቲካዊ ጕዳያት ዓለም ገለልተኛታት ኢና።
እምበኣር፡ ነተን የሆዋ ኺህልዋ ዝፈቐደለን ሰብኣውያን መንግስትታት ኣይንጻረረንን ኢና፣ ኣብ ሓርበኛዊ ወይ ሃገራዊ ንጥፈታት እውን ኣይንሳተፍን ኢና።
ንፖለቲከኛታት ክንጸሉ ኣይንፍትንን፡ ኣብ ፖለቲካዊ ምርጫ ኣይንሳተፍን፡ መንግስታዊ ስልጣን ክንሕዝ ኣይንፍትንን፡ መንግስትታት ክንቅይር እውን ኣይንጽዕርን ኢና።
ኵላትና ብዝያዳ እንፈትዎ ኽፋል መጽሓፍ ቅዱስ ኣሎና።
ገሊኦም ነቲ ኣብ ወዱ የሱስ እተንጸባረቐ ባህርያት የሆዋ ዚገልጽ ወንጌላት ብዝያዳ ይፈትውዎ እዮም።
ገሊኦም ድማ ነቲ ኸም መጽሓፍ ራእይ ዝኣመሰለ ቐልጢፉ ኪኸውን ዘለዎ ትንቢት ዝሓዘ ኽፋላት መጽሓፍ ቅዱስ ብዝያዳ ይፈትውዎ እዮም።
ኵላትና ድማ በቲ ኣብ መጽሓፍ መዝሙር ዘሎ ሓሳባት ንጸናናዕ ወይ በቲ ኣብ መጽሓፍ ምሳሌ ዚርከብ ግብራዊ ትምህርትታት ንማረኽ ኢና።
መጽሓፍ ቅዱስ ብሓቂ ንዅሉ ዚኸውን መጽሓፍ እዩ።
ንመጽሓፍ ቅዱስ ስለ እንፈትዎ፡ ንመጽሓፍ ቅዱሳዊ ጽሑፋትና እውን ንፈትዎ ኢና።
ንኣብነት፡ ነቲ ብመልክዕ መጻሕፍትን ብሮሹራትን መጽሔታትን ካልእ ጽሑፋትን እንረኽቦ መንፈሳዊ ምግብና ኣኽቢርና ኢና እንርእዮ።
እዚ የሆዋ ዝገበረልና መሰናድዎታት እዚ ብመንፈሳዊ መዳይ ንቑሓትን ብግቡእ እተመገብናን ብእምነት ጥዑያትን ክንከውን ከም ዚሕግዘና ንፈልጥ ኢና።
ኣብ መላእ ምድሪ፡ ሚልዮናት ሰባት ንየሆዋ የምልኹን ብዛዕባ ስሙን ብዛዕባ ዕላማኡን ይምስክሩን እዮም።
ንየሆዋ ዜምልኽ ነፍሲ ወከፍ ሰብ ንኣማኒ ዝዀነ ብጻዩ ብኸመይ ኪርእዮ ኣለዎ፧
ሃዋርያ ጴጥሮስ እውን፡ ንሓቂ ብዘሎኩም ተኣዛዝነት ርእስኹም ካብ ኣንጻህኩም እሞ ግብዝና ዘይብላ ሕውነታዊት ፍቕሪ ኻብ ሃለወትኩም፡ ካብ ልቢ፡ ንሓድሕድኩም ኣጸቢቕኩም ተፋቐሩ ኢሉ ጽሒፉ እዩ።
ኣመንቲ ንዝዀኑ ብጾቱ እውን፡ ቅድሚ ዅሉ ንሓድሕድኩም ሓያል ፍቕሪ ትሃሉኹም ኢልዎም እዩ።
ነቶም ምሳና ሓቢሮም ንየሆዋ ዜምልኹ ብጾትና ሓያል ፍቕሪ ስለ ዘላትና፡ ፍሉይ ዓለምለኻዊ ውድብ ኪህልወና ኽኢሉ እዩ።
ብዘይካዚ፡ ንየሆዋ ነፍቅሮን ሕግታቱ ንሕሉን ኢና፣ ንሱ ድማ፡ በቲ ኣብ ዩኒቨርስ ኣዝዩ ዓብዪ ሓይሊ ዝዀነ መንፈስ ቅዱሱ ወይ ንጡፍ ሓይሉ ኣቢሉ ይድግፈና እዩ።
እዚ ኸኣ፡ ዜደንቕ ሓድነት ዘለዎ ናይ ሓቂ ዓለምለኻዊ ሕውነት ኪህልወና ኣኽኢሉ እዩ።
እቲ እንብሎ ቓላት ልክዕ እኳ እንተ ዀነ፡ መዓስ ኪዝረብ ከም ዘለዎ እንተ ዘየስተውዒልና ግና መልእኽቱ ኸይመሓላለፍ ይኽእል እዩ።
ንኣብነት፡ ኣብ መጋቢት 2011 ዘጋጠመ ምንቅጥቃጥ ምድርን ሱናሚን ንገሊኡ ኽፋል ምብራቓዊ ጃፓን ኣዕንይዎ፡ ምሉእ ከተማታት እውን ደምሲሱ እዩ።
ሽዑ፡ ልዕሊ 15,000 ህይወት ሰባት ጠፊኡ እዩ።
ኣብቲ ቦታ እቲ ዝነበሩ ናይ የሆዋ መሰኻኽር ምስ ጐረባብቶም ኣደዳ እቲ መከራ እኳ እንተ ዀኑ፡ በቲ ኣጋጣሚ እቲ ተጠቒሞም ብመጽሓፍ ቅዱስ ገይሮም ንዝሓዘኑ ኣጸናኒዖም እዮም።
ይኹን እምበር፡ መብዛሕትኦም ኣብቲ ዓዲ ዚርከቡ ሰባት ኣመንቲ ቡድህና ብምዃኖም፡ ብዛዕባ ትምህርትታት መጽሓፍ ቅዱስ ብዙሕ ፍልጠት የብሎምን።
ስለዚ፡ ኣሕዋትና ደድሕሪ እቲ ሱናሚ ነቶም ዝሓዘኑ ግዳያት ብዛዕባ ተስፋ ትንሳኤ ምንጋር ዘይግዜኡ ምዃኑ ኣስተውዒሎም እዮም።
ኣብ ክንዳኡ ግና፡ ስምዒታዊ ደገፍ ሂቦምዎም፡ ከምዚ ዝኣመሰለ ዜስካሕክሕ ነገር ስለምንታይ ንንጹሃት ሰባት ከም ዜጋጥሞም ድማ ካብ መጽሓፍ ቅዱስ ገሊጾምሎም እዮም።
ከም ልምሉም ካይላ ኽንከውን ካብ ዚሕግዘና መሰናድዎታት ኣምላኽ፡ ቃሉን ክርስትያናዊት ጉባኤን ኣገልግሎት ወፍርን ኪጥቀስ ይከኣል።
ከምቲ ማይ ንኻይላ ዜለምልሞ፡ መዓልታዊ መጽሓፍ ቅዱስ ምንባብን ብዛዕባኡ ምስትንታንን ኣብ ኢድ የሆዋ ተቐረጽቲ ኽንከውን ይሕግዘና እዩ።
የሆዋ ንነገስታት እስራኤል፡ ሕጊ ኣምላኽ ቀዲሖም ኪጽሕፉን መዓልቲ መዓልቲ ኼንብብዎን ኣዚዝዎም ነይሩ እዩ።
ሃዋርያት ድማ ቅዱሳት ጽሑፋት ምንባብን ብዛዕባኡ ምስትንታንን ንኣገልግሎቶም ኣገዳሲ ምዃኑ ተገንዚቦም ነይሮም እዮም።
ካብ ቅዱሳት ጽሑፋት እብራይስጢ ኸኣ ኣማእታት ሳዕ ኣብ ጽሑፋቶም ጠቒሶም እዮም፣ ነቶም ዚሰብኩሎም ሰባት እውን ከምኡ ኺገብሩ ኣተባቢዖምዎም እዮም።
ሎሚ፡ ንሕና እውን መዓልቲ መዓልቲ ቓል ኣምላኽ ምንባብን ብጸሎት ብዛዕባኡ ምስትንታንን ኣገዳሲ ምዃኑ ንፈልጥ ኢና።
ከምኡ ምስ እንገብር፡ ወትሩ ኣብ ቅድሚ የሆዋ ትሑታት፡ ኣብ ኣእዳዉ እውን ተቐረጽቲ ንኸውን ኢና።
ጊብዖናውያን እቲ ናይ ሓቂ ኣምላኽ ንእስራኤል ከም ዚድግፎም ኣለልዮም እዮም።
ረሃብ እውን ንኢድ ኣምላኽ ከተስተውዕላ ኽኢላ እያ።
የሆዋ ንህዝቡ ኸመይ ገይሩ ኸም ዜናግፎም ምስ ፈለጠት፡ ነቶም ክልተ እስራኤላውያን ሰለይቲ፡ የሆዋ ነዛ ምድሪ እዚኣ ኸም ዚህበኩም እፈልጥ እየ በለቶም።
ከምዚ ዝበለ መትከል ምሓዛ ኣብ ሓደጋ ዜእትዋ እኳ እንተ ነበረ፡ የሆዋ ንዓኣን ንቤተ ሰባን ኬድሕና ኸም ዚኽእል እምነታ ገሊጻ እያ።
እዝን ኣብ መጽሓፍ ቅዱስ ዘሎ ኻልእ ሓያሎ ኣብነታትን፡ ንኣምላኽ ወይ ንኢድ ኣምላኽ ምርኣይ ማለት እንታይ ከም ዜመልክት ክንርዳእ ይሕግዘና እዩ።
ንሕና እውን ንኣምላኽ ምስ ፈለጥናዮ፡ ባህርያቱን ተግባራቱን ብኣዒንቲ ልብና ስለ እነስተውዕሎ፡ ንኢዱ ኽንርእያ ንኽእል ኢና።
ከምቶም ጥንቲ ዀነ ሕጂ የሆዋ ንህዝቡ ኺድግፍ ከሎ ብንጹር ዝረኣዩ ሰባት ክንከውን ከም እንደሊ ዜጠራጥር ኣይኰነን።
ካብቶም የሱስ ከም ዜፍቅሮም እተገልጹ፡ ብስማ እተጠቕሰት ሰበይቲ ማርታ ጥራይ እኳ እንተ ዀነት፡ ነታ ምድራዊት ኣዲኡ ዝነበረት ማርያምን ንማርያም ሓብቲ ማርታን ንኻልኦት ፍርሃት ኣምላኽ ዝነበረን ኣንስትን እውን ስስዐ ዘይብላ ፍቕሪ ነይራቶ እያ።
ኣብ ጸብጻብ ወንጌል፡ ማርታ በዚ ኸምዚ እተጠቕሰት ደኣ እሞ ስለምንታይ እያ፧
የሱስ ንማርታ ፍቕሪ ዝነበሮ፡ ተቐባሊት ጋሻን ትግህትን ስለ ዝነበረት ጥራይ ዘይኰነስ፡ መንፈሳዊት ሰበይቲ እውን ስለ ዝነበረት እዩ።
ብትምህርትታት የሱስ ብሓቂ እትኣምን ሰበይቲ እያ ነይራ።
የሱስ ተስፋ እተገብረሉ መሲሕ ምዃኑ እውን ብጽኑዕ ትኣምን ነይራ እያ።
እንተዀነ ግና፡ ከማና ዘይፍጽምቲ እያ ነይራ።
ሓደ እዋን የሱስ ኣብ ቤታ ተኣንጊዱ ኸሎ፡ ንየሱስ ነቲ ጌጋ ኸም ዝዀነ ዝኣመነትሉ ነገር ኪእርሞ ነገረቶ።
ጐይታይ፡ ሓብተይ ሓዲጋትኒ በይነይ ከገልግልዶ ግዲ የብልካን ኢኻ፧
መጺኣ ኽትሕግዘኒ እባ ንገራ ድማ በለቶ።
ብዛዕባ መንፈሳዊ ነገራት ብቐጻሊ ምስ እንሓስብ፡ ወትሩ ንሓቂ ቕንኣት ኪህልወና እዩ።
በዚ ኸምዚ ድማ፡ ንኣሕዋትናን ነቶም ኣብ ኣገልግሎት እንረኽቦም ተገዳስነት ዘለዎም ሰባትን ምንጪ ዕረፍቲ ኽንኰኖም ኢና።
ብዛዕባ እቲ ዝዓበየ ውህበት ኣምላኽ ዝዀነ መስዋእታዊ በጃ የሱስ ኣዕሚቝና ምስትንታንና፡ ነቲ ምስቲ ቕዱስ ኣቦና ዝዀነ የሆዋ ዘሎና ናይ ቀረባ ርክብ ኣኽቢርና ኽንርእዮ ኺሕግዘና እዩ።
ብክርስትያናዊ ገለልትነቱ ሰለስተ ዓመት እተኣስረ ማርክ ዚብሃል ደቡብ ኣፍሪቃዊ ኸምዚ በለ፦ ምስትንታን መሳጢ እዩ።
ብዛዕባ መንፈሳዊ ነገራት ዝያዳ ብዘስተንተንና መጠን፡ ብዛዕባ የሆዋ ኣምላኽ ዝያዳ ሓድሽ ነገራት ንረክብ ኢና።
ሓድሓደ እዋን፡ ተስፋ ክቘርጽ ከለኹ ወይ ብዛዕባ መጻኢ ኽጭነቕ ከለኹ፡ መጽሓፍ ቅዱስ ኣልዒለ ብዛዕባ ሓደ ጥቕሲ መጽሓፍ ቅዱስ አስተንትን እየ።
ብሓቂ ኸም ዜህድኣኒ ዀይኑ እዩ ዚስምዓኒ።
ኣድላዪ ኪኸውን ከሎ፡ ሓደ ሕጊ ዘውጻኣካሉ ወይ ሓደ ውሳነ ዝገበርካሉ ምኽንያት ንውሉዳትካ ግለጸሎም።
ውሉድካ ብዛዕባ እቲ ጕዳይ እንታይ ከም እትሓስብ እንተ ተረዲእዎ፡ ብፍታው ልቢ ኺእዘዘካ ኺድረኽ እዩ።
ኣርባዕተ ቘልዑ ዘዕበየ ባሪ፡ ንመንእሰያት ምኽንያታት ምስ ዚንገሮም፡ ውሳነታትካ ብሃውሪ ዚግበር ወይ ፊን ከም ዝበለካ ዚለዋወጥ ዘይኰነስ፡ ሚዛናዊ ምዃኑ ስለ ዚግንዘቡ፡ ኪኣምኑኻ ይሕግዞም እዩ ይብል።
መንእሰይ ናይ ርእሱ ኣእምሮ ዘለዎ በጽሒ ንምዃን ይበስል እዩ ዘሎ።
ብዛዕባ እዚ ኸኣ ባሪ፡ መንእሰያት ኣብ ስምዒት ዘይኰነስ፡ ኣብ ምኽንያት ተመርኲሶም ናይ ልብምና ውሳነታት ምግባር ኪምሃሩ ኣለዎም ኢሉ ገሊጹ ኣሎ።
ንውሳነታትካ ዚኸውን ምኽንያታት ብትሕትና ኽትገልጽ ከለኻ፡ መንእሰይ ውሉድካ ናብ ብስለት ይዓቢ ኸም ዘሎ ኣሚንካ ምህላውካ ይፍለጦ እዩ፣ ውሳነታቱ ብኣእምሮኡ ተጠቒሙ ኺገብር ከም ዘለዎ እውን ይምሃር እዩ።
መንፈስ ቅዱስ ብሓያሎ መገድታት ይቐርጸና እዩ።
ንኣብነት፡ ከም ናይ ክርስቶስ ዝበለ ባህርያት ከነማዕብል ይሕግዘና እዩ፣ እዚ ባህርያት እዚ ድማ ንእተፈላለየ መዳያት ፍረ መንፈስ ኣምላኽ የጠቓልል።
ሓንቲ ኻብቲ እተፈላለየ መዳያት እቲ ፍረ ኸኣ ፍቕሪ ኽትጥቀስ ይከኣል።
ንሕና ንኣምላኽ ነፍቅሮ ኢና፣ ትእዛዛቱ ኸቢድ ከም ዘይኰነ ስለ እንፈልጥ ድማ፡ ክንእዘዞን ብእኡ ኽንቅረጽን ንደሊ ኢና።
ነቲ ዓለምን እቲ ኽፉእ መንፈሳን ንምቕራጽና ዜሕድሮ ጽልዋ ምእንቲ ኽንጻረሮ እውን፡ መንፈስ ቅዱስ ብርታዐ ኺህበና ይኽእል እዩ።
እቲ ብንእስነቱ ብመንፈስ ትምክሕቲ መራሕቲ ሃይማኖት ኣይሁድ ኣጸቢቑ ተጸልዩ ዝነበረ ሃዋርያ ጳውሎስ፡ ጸኒሑ፡ በቲ ሓይሊ ዚህበኒ ንዅሉ እኽእሎ እየ ኢሉ ኺጽሕፍ ክኢሉ እዩ።
ስለዚ፡ ከም ጳውሎስ፡ መንፈስ ቅዱስ ኪውሃበና ብቐጻሊ ንለምን።
የሆዋ ነቲ ዓቃላት ብትሕትና ዜቕርብዎ ልማኖ ዕሽሽ ኣይብሎን እዩ።
ኣብ ኣገልግሎት ካብ ንቡር ሓለፍ ዝበለ ቕንኣት ኣሎካዶ፧
ንመዓሙቝ ኣምላኽ ምምርማር እትፈቱ ንፉዕ ተምሃራይ ቃል ኣምላኽ ዲኻ፧
ኣብ ኣገልግሎትካ ፍሉይ በረኸት የሆዋ ርኢኻ ዲኻ፧
ፍቓድ የሆዋ ንምግባር ብርቱዕ ባህጊ ኣሎካዶ፧
ንኻልኦት ብመንፈሳዊ መገዲ ንምሕጋዝ ኣብ ውሽጥኻ ሓላፍነት ይስምዓካ ድዩ፧
የሆዋ ብብሕቲ ኣብ ህይወትካ ጣልቃ ኸም ዝኣተወ መርትዖ ርኢኻ ዲኻ፧
ነዘን ሕቶታት እዚአን እወ ኢልካ እንተ መሊስካ፡ ሰማያዊ ጽውዓ ኣሎካ ማለት ድዩ፧
ኣይኰነን።
ስለምንታይ፧
ምኽንያቱ፡ እዚ ስምዒታት እዚ ነቶም ሰማያዊ ጽውዓ ዘለዎም ጥራይ ዚስምዖም መንፈስ የሆዋ ኣብቶም ኣብ ምድሪ ንዘለኣለም ኪነብሩ ተስፋ ዘለዎም እውን ብማዕረ ይዓዪ እዩ።
ከም ሓቂ እኳ ደኣስ፡ ሰማያዊ ጽውዓ ተቐቢለ ደዀን እኸውን፧
ኢልካ ትሓስብ እንተ ኣሊኻ፡ እዚ ንባዕሉ ነቲ ጽውዓ ኸም ዘይተቐበልካ እዩ ዚሕብር።
መልእኽቲ ያእቆብ ናይ ሓቂ ክርስትያናዊት እምነት ብግብሪ ኽትርአ ኸም ዘለዋ ትገልጽ እያ።
እምነትካ ብዘይ ግብሪ ኣርእየኒ፡ ኣነ እውን ብግብረይ ገይረ እምነተይ ከርእየካ እየ ኢሉ ድማ ጸሓፈ።
ያእቆብ እንታይነት እምነት ብንጹር ገሊጹ እዩ።
ኣጋንንቲ፡ ኣምላኽ ከም ዘሎ ይኣምኑ እኳ እንተ ዀኑ፡ እምነቶም ህላወ ኣምላኽ ካብ ምቕባል ዚሓልፍ ኣይኰነን።
እኳ ደኣስ፡ ኣንጻር ምፍጻም ዕላማ ኣምላኽ እዮም ዚዓይዩ።
ይኹን እምበር፡ ያእቆብ ብግዜ ጥንቲ ብዛዕባ ዝነበረ ናይ እምነት ሰብ ኪገልጽ ከሎ፡ ኣብርሃም ኣቦና ንይስሃቅ ወዱ ኣብ መሰውኢ ምስ ኣቕረቦ፡ ብግብሩዶ ኣይጸደቐን፧
እምነቱ ምስ ግብሩ ዀይና ኸም ዝዓየየት፡ እምነቱ ድማ ብግብሩ ፍጽምቲ ኸም ዝዀነት፡ ትርኢ ኣለኻ በለ።
እምነት ብግብሪ ኽትርአ ኸም ዘለዋ ንምግላጽ ከኣ፡ ኣስዒቡ ነዘን ኣብ ናይ ሎሚ ጥቕሲ ዘለዋ ቓላት ተዛረበ።
ስነ ፍልጠት ብዛዕባ ዩኒቨርስን ብዛዕባ ምድርናን ብዙሕ ገሊጹ እዩ፣ እዚ ድማ ኣብ እተፈላለየ መዳያት ህይወትና ጠቒሙና እዩ።
ይኹን እምበር፡ ስነ ፍልጠት ኪምልሶ ዘይከኣለ ብዙሕ ሕቶታት ኣሎ።
ንኣብነት፡ ተመራመርቲ ስነ ኰዀብ፡ ዩኒቨርስ ብኸመይ ናብ ህልውና ኸም ዝመጸ ወይ ከኣ ስለምንታይ ኣብዛ ብህያዋን ፍጥረታት ዝመልአት ምድሪ ኸም ዘለና ብልክዕ ኪነግሩና ኣይክእሉን እዮም።
ብዘይካዚ፡ ደቂ ሰብ ብሓፈሻ ስለምንታይ ንዘለኣለም ኪነብሩ ሓያል ባህጊ ኸም ዘለዎም ኬብርሁልና ኣይክእሉን እዮም።
ኣዝዩ ብዙሕ ኣገዳሲ ሕቶታት ክሳዕ ሕጂ ምላሽ ዘይረኸበ ስለምንታይ እዩ፧
ሓደ ኻብቲ ምኽንያት፡ ሓያሎ ተመራመርቲ ስነ ፍልጠትን ካልኦትን ብኣምላኽ ስለ ዘይኣምኑን ክልሰ ሓሳብ ስነ ፍልቀት ስለ ዚስዕቡን እዩ።
ይኹን እምበር፡ የሆዋ ኣብ መጽሓፉ ምላሽ እቲ ንሓያሎ ሰባት ዜጨንቖም ሕቶታት ሂቡ ኣሎ።
ኣብቲ የሆዋ ዝሰረቶ ዘይለዋወጥን ዜተኣማምንን ሕግታት ተፈጥሮ ንውከል ኢና።
ሰብ ሞያ ኤለክትሪክን ገጠምቲ ቱቦታት ማይን መሃንድሳትን መራሕቲ ነፈርትን ሓካይም መጥባሕትን ዕዮኦም ኪዓይዩ ኸለዉ ኣብዚ ሕግታት እዚ ይውከሉ እዮም።
ኣብ ገሊኡ መዳያት፡ ሓዲኦም ካብ መንጎ ሰብ ሓዳር ኣገልጋሊ የሆዋ ኸይከውን ይኽእል እዩ።
ኣብ ትሕቲ ኸምዚ ዝኣመሰለ ዅነታት፡ ስለምንታይ ኪፋላለዩ ኸም ዘይብሎም መጽሓፍ ቅዱስ ጽቡቕ ምኽንያታት ይህብ እዩ።
እቲ ዘይኣማኒ ወይ እታ ዘይኣማኒት ይፍለጥዎ ወይ ኣይፍለጥዎ፡ ብሳላ እቲ ኣማኒ ተቐዲሱ ወይ ተቐዲሳ ኺብሃሉ ይከኣል እዮም።
እቶም ውሉዳቶም እውን ቅዱሳት እዮም፣ ስለዚ፡ ኣብ ቅድሚ ኣምላኽ ቦታ ኣለዎም።
ዳርጋ ኣብ ኵለን ጉባኤታት ናይ የሆዋ መሰ ኻኽር፡ ንመጻምድቶም ዘድሓኑ ሰብ ሓዳር ኣለዉ።
ሃዋርያ ጴጥሮስ ንክርስትያን ኣንስቲ፡ ገለ ነቲ ቓል ዘይእዘዙ እንተ ኣልዮም፡ ብዘይ ቃል ብኣካይዳ ኣንስቶም ምእንቲ ኺማረኹ ንሰብኡትክን ተገዝኣኦም፣ ከምኡ ዚዀኑ ድማ፡ ነቲ ንጹህ ኣካይዳኽንን ብዙሕ ኣኽብሮትክንን ምስ ረኣዩ እዮም ኢሉ ምዒድወን ኣሎ።
መብዛሕትኦም ዘይፍጹማት ሰባት ብመንፈስ እዛ ናይ ሰይጣን ዓለም ብዙሕ ተጸልዮም እዮም።
በዚ ምኽንያት እዚ ድማ፡ ሰባት ንገሊኦም ሰብኡት ወይ ኣንስቲ ግቡእ ክብሪ ጥራይ ኣብ ክንዲ ዚህብዎም፡ የምልኽዎም እዮም።
ንሃይማኖታውያንን ንፖለቲካውያንን መራሕቲ፡ ንስፖርተኛታት፡ ንኸዋኽብቲ ኢንዱስትሪ ምዝንጋዕ፡ ወይ ንኻልኦት ከምዚኦም ዝኣመሰሉ ፍሉጣት ሰባት፡ ልዕለ ሰብኣዊ ሓይሊ ኸም ዘለዎም ገይሮም እዮም ዚርእይዎም።
ስለዚ፡ መንእሰያት ኰኑ ዓበይቲ ነዞም ከምዚኦም ዝኣመሰሉ ሰባት ከም ኣርኣያ ገይሮም ስለ ዚርእይዎም፡ ባህርያቶምን ኣከዳድናኦምን ኣካይዳኦምን ይቐድሑ እዮም።
ናይ ሓቂ ክርስትያናት ንሰባት ከምዚ ዝኣመሰለ ዘይግቡእ ክብሪ ኣይህቡን እዮም።
ፍጹም ኣርኣያ ኪዀነና ዚኽእል ኣብ ምድሪ ዝነበረ ሰብ፡ ክርስቶስ ጥራይ እዩ።
ንሰባት ካብ ዚግብኦም ንላዕሊ ኽብሪ ንህቦም እንተ ዄንና፡ የሆዋ ኣይሕጐሰልናን እዩ።
ነቲ፡ ኵሎም ሓጢኦም፡ ክብሪ ኣምላኽ እውን ጐዲልዎም እዩ ዚብል መሰረታዊ ሓቂ ኽንርስዖ የብልናን።
ምስ ኣምልኾ ዚጸጋጋዕ ክብሪ ኺረክብ ብቕዓት ዘለዎ ሰብ ፈጺሙ የለን።
እዚ ዕርቂ እዚ ምስ ኣምላኽ ሰላም ከም ዚህልወና እዩ ዚገብር።
ጳውሎስ ነዚ ፍሉይ መሰል እዚ ምስ ጸጋ የሆዋ ኣመሳሲልዎ ኣሎ።
ከምዚ ድማ በለ፦ ቅቡኣት ኣሕዋት ክርስቶስ ሳላ እምነት ካብ ጸደቕና፡ ምስ ኣምላኽ ብጐይታና የሱስ ክርስቶስ ሰላም ይሃልወና፣ ብእኡ ኸኣ ብእምነት ናብዚ ዘለናዮ ጸጋ፡ መእተዊ ረኺብና ኣለና።
እዝስ ኣየ ኸመይ ዝበለ በረኸት ኰን እዩ! ኣብ ግዜ መወዳእታ፡ እቶም ልቦና ዘለዎም፡ ማለት ተረፍ ቅቡኣት፡ ንብዙሓት ናብ ጽድቂ ዜምጽኡ ምዃኖም ነብዪ ዳንኤል ተነብዩ ነይሩ እዩ።
ተረፍ ቅቡኣት፡ በቲ ናይ ምምሃርን ምስባኽን ዕዮኦም ኣቢሎም፡ ንሚልዮናት ካልኦት ኣባጊዕ ናብ ጽድቂ ኣምጺኦምዎም፡ ማለት ኣብ ቅድሚ የሆዋ ብጽድቂ ኺመላለሱ ሓጊዞምዎም እዮም።
ይኹን እምበር፡ እዚ ብጸጋ የሆዋ ጥራይ እዩ ዚከኣል።
እዚ ኣብ መንጎ ስጋ ዝለበሱ መላእኽትን ኣንስትን እተገብረ ዘይባህርያዊ መውስቦ፡ ነፊሊም ዚብሃሉ ዓመጽቲ ደቓሉ ኣፍረየ።
ኣብ ርእሲ እዚ እውን፡ ክፍኣት ሰብ ኣብ ምድሪ በዝሐ።
የሆዋ ንእኩያት ንምጥፋእ፡ ብዘመን ኖህ ማይ ኣይሂ ኣምጺኡ እዩ።
ኣብቲ ግዜ እቲ፡ ሰባት ብመዓልታዊ ጕዳያት ናብራኦም፡ እንተላይ ብመርዓ እምብዛ ትሑዛት ብምንባሮም፡ ነቲ ኖህ እቲ ሰባኽ ጽድቂ ብዛዕባ እቲ ኣንጸላልዩ ዝነበረ ጥፍኣት ዝበሎ ነገር ኣርዚኖም ኣይረኣይዎን።
የሱስ ነቲ ሽዑ ዝነበረ ዅነታት ምስቲ ኣብዚ ግዜና እንርእዮ ዘለና ኣመሳሲልዎ ኣሎ።
ሎሚ፡ ብዙሓት ሰባት ነቲ ቕድሚ መወዳእታ እዚ እኩይ ስርዓት እዚ ኣብ ብዘላ ዓለም ንምስክር ኵሎም ኣህዛብ ዚስበኽ ዘሎ ብስራት መንግስቲ ኣምላኽ ምስማዕ ይኣብዩ ኣለዉ።
እምበኣር፡ ከም መውስቦን ምዕባይ ቈልዑን ዝኣመሰለ ናይ ቤተ ሰብ ጕዳይ ንመዓልቲ የሆዋ ብንቕሓት ከይንከታተል ዕንቅፋት ኪዀነና ኣይነፍቅድ።
ኣብዘን ዳሕሮት መዓልትታት ንነብር ስለ ዘለና፡ ኣብ ጽንኩር ግዜ ኢና ዘለና።
ብመንፈሳዊ መዳይ ድልዱላት ምስ እንኸውን ግና፡ ዓለም ኣሉታዊ ጽልዋታት ከይትገብረልና ንጻረራ ኢና።
ኣብዚ ናይ ሎሚ ጥቕስና ጳውሎስ ንሰብ ሓዳር ነቲ ናይ መውስቦ ግቡኦም ዕሽሽ ኪብሉ ኣይኰነን ዚነግሮም ነይሩ።
ግናኸ፡ እቲ ተሪፉ ዘሎ ግዜ ሓጺር ምዃኑ ኣብ ግምት ብምእታው፡ ንመንፈሳዊ ነገራት ቀዳምነት ኪህቡ ኣለዎም።
ኣብ ኣዝዩ ፈታኒ ግዜ ንነብር እኳ እንተ ኣለና፡ ኣብ መላእ ዓለም እውን ሓዳር ይብተን እኳ እንተሎ፡ ዜሐጕስን ዕዉትን ሓዳር ኪህልወና ይኽእል እዩ።
እወ፡ ምስ ህዝቢ የሆዋ ዝለገቡ፡ ቅዱስ ጽሑፋዊ ምኽሪ ኣብ ግብሪ ዜውዕሉ፡ ነቲ ናይ የሆዋ መንፈስ ቅዱስ ዚህቦ መምርሒ ኸኣ ዚስዕቡ ክርስትያን ሰብ ሓዳር፡ ነቲ ኣምላኽ ዝጸመዶ ኣኽቢሮም ኪመላለሱ ይኽእሉ እዮም።
ኣብ ክርስትያናዊት ጉባኤ ብዙሓት ጓሶት የድልዩ ኣለዉ፣ እቶም ኣብ መጻኢ ነዚ ዕዮ እዚ ዚዓይዩ ድማ ቀጻሊ ስልጠና የድልዮም እዩ።
ጳውሎስ ንጢሞቴዎስ፡ እቲ ብብዙሓት መሰኻኽር እተደገፈ ኻባይ ዝሰማዕካዮ ነገራት፡ ንኻልኦት ኪምህሩ ንዚበቕዑ እሙናት ሰባት ሕድሪ ሃቦም በሎ።
ጢሞቴዎስ ኣብ ጐድኒ እቲ ብዕድመ ዝደፍአ ሃዋርያ ጳውሎስ ብምግልጋሉ ተማሂሩ እዩ።
ድሕሪኡ፡ ጢሞቴዎስ ነቲ ጳውሎስ እተጠቕመሉ ሜላታት ኣብ ኣገልግሎቱን ኣብ ካልእ መዳያት ቅዱስ ኣገልግሎትን ተጠቒሙሉ እዩ።
ጳውሎስ ንጢሞቴዎስ ብወዝቢ ኣይኰነን ኣሰልጢንዎ።
የግዳስ፡ ብመደብ እዩ ተማሊእዎ።
ሽማግለታት ከኣ ብቕዓት ንዘለዎም ኣገልገልቲ ጉባኤ ናብቲ ግቡእ ዚዀነሉ ጕስነታዊ ምብጻሕ ብምምላእ፡ ኣብነት ጳውሎስ ኪቐድሑ ይኽእሉ እዮም።
በዚ ኸምዚ ድማ፡ እቶም ኣገልገልቲ ጉባኤ፡ ክርስትያን ሓለውቲ ንምዃን ዜድሊ ትምህርትን እምነትን ዓቕልን ፍቕርን ብኣዒንቶም ኪዕዘቡ ይኽእሉ።
እዚ ኣሰራርሓ እዚ፡ ንስልጠና እቶም ናይ መጻኢ ጓሶት መጓሰ ኣምላኽ ኣበርክቶ ይገብር እዩ።
ሓደ ኻብቲ ብዙሓት ዚቃለስዎ ነገራት፡ ስጋዊ ድኽመት እዩ።
ካልኦት ከኣ ብዛዕባ ኣገልግሎት ኣወንታዊ ኣመለኻኽታ ኼማዕብሉ ይቃለሱ እዮም።
ምናልባት ከኣ ናይ ጥዕና ጸገም ወይ ጽምዋ ኽትጻወር የድልየካ ይኸውን።
ነቲ ገሊኦም ንዝበደሎም ሰብ ይቕረ ንምባል ዚገብርዎ ቓልሲ እውን ዕሽሽ ክንብሎ የብልናን።
ንየሆዋ ዘገልገልናሉ ዓመታት ብዘየገድስ፡ ኵላትና ነቲ ንእሙናት ዓስቢ ዚህብ ኣምላኽ ካብ ምግልጋል ኪዓናቕፈና ዚኽእል ነገራት ክንቃለሶ ኣሎና።
ብእተወሰነ ደረጃ ብኣሉታዊ ነገራት ከም እተጸሎኻ እንተ ተሰሚዑካ፡ መንፈስ ቅዱስ ኪውሃበካ ኣበርቲዕካ ጸሊ።
ጸሎትን መንፈስ ቅዱስን፡ በረኸት የሆዋ እትረኽበሉ ቕኑዕ መገዲ ኽትስዕብ ዜኽእለካ ሓይሊ ኺህበካ ይኽእል እዩ።
ምስ ጸሎትካ ተሰማሚዕካ ተመላለስ።
በብመዓልቱ እተወሰነ ኽፋል መጽሓፍ ቅዱስ ኣንብብ፣ ንብሕታዊ መጽናዕትን ንኣምልኾ ስድራ ቤትን ዚኸውን ግዜ ድማ መድብ።
‘ፍልቀት ስነ ፍልጠታዊ ስለ ዝዀነ እኣምኖ እየ።
ሓደ እኳ ርእይዎ ብዘይፈልጥ ኣምላኽ ከመይ ጌርካ ትኣምን፧
ኢሎም ዚዛረቡ ሰባት ኣጋጢሞምኻዶ ይፈልጡ፧
ብኸመይ፧
ልክዕ እዩ፡ ዋላ ሓደ ኻባና ንኣምላኽ ዝረኣዮ ወይ ሓደ ነገር ኪፍጠር ከሎ ዝረኣየ የልቦን።
ዋላ ሓደ ሰብ እውን እንተ ዀነ፡ ተመራማሪ ስነ ፍልጠት ይኹን ኣይኹን ብዘየገድስ፡ ሓደ ዓይነት ህይወት ብመስርሕ ፍልቀት ናብ ካልእ ዓይነት ህይወት ኪምዕብል ዝረኣየ የልቦን።
ንኣብነት፡ ለማሚ ናብ መጥበዊ እንስሳ ኺምዕብል ዝረኣየ ሓደ እኳ የልቦን።
ስለዚ እምበኣር፡ ኵላትና ነቲ ኣብዚ መዳይ ዘሎ መርትዖ መርሚርና በቲ ናይ ምምዝዛን ክእለትና ተጠቒምና ኣብ ቅኑዕ መደምደምታ ኽንበጽሕ ይግባእ።
ሃዋርያ ጳውሎስ፡ ብዛዕባ ፍጥረት መርትዖ ኬቕርብ ከሎ፡ ብግብሩ ዚፍለጥ ዘይርአ ባህርዩ ዀነ ናይ ዘለኣለም ሓይሉን ኣምላኽነቱንሲ፡ ካብ ፍጥረት ዓለም ኣትሒዙ ብንጹር ይርአ እዩ፣ ስለዚ፡ ዜመኻንይዎ የብሎምን ኢሉ እዩ።
የሆዋ ብፍቕሪ ተደሪኹ ኣብ እስራኤል ንዚነብሩ ዝነበሩ ጓኖት ከም መሰል ቅረማ ዝኣመሰለ መሰናድዎታት ገይሩሎም እዩ።
የሆዋ ንእስራኤላውያን፡ ንጓኖት ኬኽብሩ ኣብ ክንዲ ዚእዝዞም፡ ከም ዚድንግጹሎም ኪገብር እዩ ጽዒሩ።
ጓና ምዃን ከመይ ከም ዝዀነ ይፈልጡ ነይሮም እዮም።
እብራውያን ኣብ ትሕቲ ባርነት ቅድሚ ምእታዎም፡ ግብጻውያን ብሰንኪ ዓሌታዊ ሓበንን ሃይማኖታዊ ጽልእን ይፍንፍንዎም ነይሮም ኪዀኑ ይኽእሉ እዮም።
እስራኤላውያን፡ ጓኖት ኰይኖም መሪር ህይወት እኳ እንተ ኣሕለፉ፡ የሆዋ ግና ንጓና ኸም ወዲ ዓዲ ገይሮም ኪሕዝዎም እዩ ዚጽበዮም ነይሩ።
የሆዋ ብዛዕባ እቶም ኣብ ጉባኤታትና ዚእከቡ ጓኖት ሰባት ብማዕረ ኸም ዚሓሊ እተረጋገጸ እዩ።
ብዛዕባ እቲ ዜጋጥሞም ብድሆታት ምስ እንሓስብ፡ ንኣብነት፡ ብዛዕባ እቲ ዜጋጥሞም ሌላን ጕሌላን ናይ ቋንቋ ጸገምን ምስ እነስተንትን፡ ንልውሃሎምን ንድንግጸሎምን ኢና።
መብዛሕትና ህይወትና ምስ መሰረታዊ ብቕዓታት መጽሓፍ ቅዱስ ንምስምማዕ፡ ቅድሚ ጥምቀት ዓበይቲ ለውጥታት ጌርና ኢና።
ድሕሪ ጥምቀት ከኣ፡ ንኣምላኽን ንክርስቶስን ብዝያዳ ምእንቲ ኽንመስሎም፡ ብቐጻሊ ንኣሽቱ ለውጥታት ክንገብር ከም ዜድልየና ኣስተውዒልና ኢና።
ንኣብነት፡ ነቐፍቲ፡ ንሰብ እንፈርህ፡ ወይ ወረኛታት ከም ዝዀንና፡ ወይ ካልእ ድኽመት ከም ዘሎና ኣስተብሂልና ንኸውን።
ኣብዚ መዳያት እዚ ለውጢ ምግባር፡ ካብቲ እተጸበናዮ ንላዕሊ ኸቢድ ኰይኑዶ ረኺብናዮ፧
ገና ዘይፍጹማት ምዃንና ኽንርስዕ የብልናን።
ስለዚ፡ ድሕሪ ጥምቀት ወይ እውን ኣብ ሓቂ ነዊሕ ዓመታት ድሕሪ ምጽናሕና፡ ጌጋታት ዘይንገብር፡ ሕማቕ ባህርይ ዘይደግሰና፡ ወይ ብጌጋ ድራኸታትን ዝንባለታትን ዘይንሽገር ክንከውን ምጽባይ ዘይከውን ነገር እዩ።
ገሊኡ ዝንባለታት ንነዊሕ ዓመታት ይጸንሕ እዩ።
ምድሪ ገነት ኣብ እትዀነሉ እዋን ብዙሕ ነገራት ክንረክብ ኢና፣ እቲ ኣብ ሓዳስ ዓለም እንረኽቦ ዝበለጸ ነገር ግና፡ መንፈሳዊ በረኸት እዩ።
ስም የሆዋ ኸም እተቐደሰን ልዑላውነቱ ኸም እተረጋገጸን ምፍላጥሲ ኣየ ኽንደይ ዜሐጕስ ኰን ኪኸውን እዩ! እቲ ንደቂ ሰብን ንምድርን ዚምልከት ናይ መጀመርታ ዕላማ የሆዋ ኺፍጸም ክንርኢ ኸለና ኽንሕጐስ ኢና።
ናብ ፍጽምና እናቐረብና ኽንከይድ ከለናን ኣብ መወዳእታ ኸኣ ምሉእ ብምሉእ ፍጹማት ምስ ኰንናን ንየሆዋ ኽንቀርቦ ኽሳዕ ክንደይ ከም ዚቐለናስ ሕሰብ እሞ ኣብሎ! የሱስ፡ ብኣምላኽ ግና ኵሉ ይከኣል እዩ ብምባል ስለ ዘረጋገጸልና፡ ነዚ በረኸት እዚ ኽንረኽቦ ንኽእል ኢና።
ግናኸ፡ ኣብ ሓዳስ ዓለም፡—ኣብቲ ናይ ሽሕ ዓመት ግዝኣት ክርስቶስን ብድሕሪኡን—ክንነብር ንጽበ እንተ ዄንና፡ ሎሚ ንናይ ዘለኣለም ህይወት ኣጽኒዕና ኽንሕዛ ኽንጽዕር ኣሎና።
ንመወዳእታ እዛ እክይቲ ዓለም እናተጸበና፡ ነቲ ኣብ ሓዳስ ዓለም እንረኽቦ ህይወት ምእንቲ ኽንዳለወሉ፡ ሕጂ ኣወንታዊ ስጕምታት ክንወስድ ኣሎና።
ዓለም ብርእሶም ኪምሓደሩ ብዚደልዩ ሰባትን ማሕበረሰባትን እያ መሊኣ ዘላ፣ እዚ ኸኣ ትዕቢትን ርእሰ ውዳሰን ቅንቅንን የስፍን ኣሎ።
በዚ መንፈስ እዚ እተወስደ ሰብ፡ ነቲ ሰይጣን ንኻልኦት ፋዕራ ኸይገበርካ ጥቕሚ ርእስኻ ምድላይ ዝሓሸ ኸም ዝዀነ ገይሩ ዜቕርቦ መጐተ እዩ ዚቕበል ዘሎ።
እዚ ኣተሓሳስባ እዚ ናብ ባእሲ እዩ ዚመርሕ።
ብኣንጻሩ ግና፡ የሱስ ንሰባት ሰላም ኪደልዩ እዩ ምሂርዎም፣ ከምኡ ምግባሮም ንጥቕሞም ዚጐድእ ኣብ ዚመስለሉ እዋን እኳ ሰላም ኪደልዩ እዩ ተማሕጺንዎም።
ኣብቲ ኣብ ከረን ዝሃቦ ስብከቱ፡ ዘይምስምማዓት ወይ ግጭታት ኬላዕል ዚኽእል ነገር ከመይ ጌርካ ኺፍታሕ ከም ዘለዎ ብሉጽ ምዕዶ ሂቡ እዩ።
ንኣብነት፡ ንደቀ መዛሙርቱ ልኡማት ኪዀኑ፡ ገበርቲ ሰላም ኪዀኑ፡ ጠንቂ ቝጥዓ ኼወግዱ፡ ነገር ቀልጢፎም ኬደቅሱ፡ ንጸላእቶም ኬፍቅሩ ተማሕጺንዎም እዩ።
መብዛሕትኦም ቈልዑ ንትምህርቲ ህንጡያትን ትሑታትን እዮም።
ስለዚ ድማ፡ ጥበበኛታት ወለዲ ኣብ ኣእምሮን ልብን ሕጻናት ደቆም ፍልጠት ሓቅን ፍቕሪ ሓቅን ኪተኽሉ ይጽዕሩ እዮም።
ዕዉታት ንምዃን ግና፡ ንሓቂ ቕድም ኣብ ልቦም ኪቐርጽዎ፡ ማለት ንሓቂ መገዲ ህይወቶም ኪገብርዎ ኣለዎም።
ወለዲ ኸምኡ ምስ ዚገብሩ፡ ደቆም ንሓቂ ይሰምዕዎ ጥራይ ዘይኰኑስ፡ ኣብ ህይወቶም እውን ይምከርዎ እዮም።
ካብ ወለዶም ዚውሃቦም ተግሳጽ ንፍቕሪ የሆዋ ኸም ዜንጸባርቕ መግለጺ ፍቕሪ ጌርካ ምርኣዩ ኸኣ ይምሃሩ እዮም።
ወትሩ ንየሆዋ እንተ ተገዚእናዮ፡ ንሱ ድማ ከምቲ ንነብዪ ዳንኤል ገይሩ ዝርኣዮ ኣብ ቅድሚኡ ኣዚና እተፈቶና ኽንከውን ኢና።
ኣብ ልዕሊኡ እውን፡ የሆዋ ብቓሉን ብመንፈሱን ብውድቡን ኣቢሉ ብቐጻሊ ኪቐርጸና እዩ፣ በዚ ኸምዚ ኸኣ፡ ሓደ መዓልቲ ፍጹማት ደቂ ኣምላኽ ኴንና ኣብ ቅድሚኡ ኽንቀውም ኢና።
የሆዋ ብዛዕባ ናይ ገዛእ ርእስና መንፈሳዊ ድሕንነት ጥራይ ዘይኰነስ፡ ብዛዕባ ኻልኦት፡ እንተላይ ብዛዕባ እቶም ዝበደሉና እውን ክንግደስ ይደልየና እዩ።
መብዛሕትኡ እዋን፡ እቲ ኻልኦት ዚብድሉና በደል ኣብ ግምት ዚኣቱ ስለ ዘይኰነ፡ በደሎም ክንሓድገሎም ከለና፡ ልክዕ ከምቲ ኣምላኽ ብምሕረት ተደሪኹ በደልና ዚሓድገልና፡ ንሕና እውን ንኣሕዋትና ኻብ ልቢ ኸነፍቅሮምን በደሎም ክንሓድገሎምን ዜኽእለና ኣጋጣሚ እዩ ዚኸፍተልና።
እቲ ዜሕዝን ግና፡ ዘይፍጹማት ስለ ዝዀንና፡ ሓድሓደ ሳዕ ንቕየም ኢና።
ነቲ ጕዳይ ኣብ ኵሉ ንነዝሖ እንተ ዄንና፡ ካልኦት ምሳና ኺውግኑ ይኽእሉ እዮም፣ ብሰንኩ ኸኣ ኣብታ ክርስትያናዊት ጉባኤ ምጕጅጃል ኬጋጥም ይኽእል እዩ።
ነቲ ጕዳይ ስቕ ኢልና እንተ ርኢናዮ ድማ፡ ንምሕረት ኣምላኽን ነቲ በጃን ሞሳ ኸም ዘይብልና ዜርኢ እዩ።
ንኻልኦት በደሎም ዘይንሓድገሎም እንተ ዄንና፡ የሆዋ ኣቦና ብመሰረት መስዋእታዊ በጃ ወዱ ይቕረ ኣይብለልናን እዩ።
የሱስ፡ እታ ኣብነት እትዀነና ጸሎት ደድሕሪ ምሃቡ፡ ነዚ ጕዳይ እዚ ኣጕሊሕዎ እዩ።
ኣምላኽ ንበደልና ኺሓድገልና እንተ ደሊና፡ ብሓጢኣት ከይንመላለስ ክንጥንቀቕ ኣሎና።
የሆዋ ንመንፈሳዊ ገነትና ብዝያዳ ንኸነጸብቖ ፍሉይ መሰል ሂቡና ኣሎ።
ነዚ ኸኣ፡ ብዛዕባ ብስራት መንግስቲ ኣምላኽ ብቕንኣት ብምእዋጅን ዝያዳ ደቀ መዛሙርቲ ብምግባርን ኢና እንፍጽሞ።
ሓደ ሰብ ርእሱ ወፍዩ ክርስትያን ኪኸውን ክንሕግዝ ከለና፡ ንዶባት መንፈሳዊ ገነት ነስፍሖ ኣለና ማለት እዩ።
ንመንፈሳዊ ገነትና ኸነጸብቐሉ እንኽእል ካልእ መገዲ ኸኣ፡ ንክርስትያናዊ ባህርያትና በብግዜኡ ብምምሕያሽ እዩ።
በዚ ኸምዚ፡ ነዚ ገነት እዚ ንሰባት ብዝያዳ ኸም ዚማርኽ ክንገብሮ ንኽእል ኢና።
ንሰባት ናብ ውድብ የሆዋ፡ ብእኡ ኣቢሉ ኸኣ ናብ ኣምላኽን ናብ ክርስቶስን ብዝያዳ ኺስሕቦም ዚኽእል፡ እቲ ንጹህን ሰላማውን ኣካይዳና ደኣ እምበር፡ እቲ ብዛዕባ መጽሓፍ ቅዱስ ዘሎና ፍልጠት ኣይኰነን።
የሆዋን የሱስን ነቲ ሕጂ ዘሎ ውቁብ መንፈሳዊ ገነትና ኺርእዩ ኸለዉስ ኣየ ኽንደይ ኰን እዮም ዚሕጐሱ! እቲ ሎሚ ንመንፈሳዊ ገነት ብዝያዳ ኸም ዚጽብቕ ብምግባር እንረኽቦ ዘለና ሓጐስ፡ መርኣያ ናይቲ ንምልእቲ ምድሪ ናብ ገነት ክንቅይራ ኸለና እንረኽቦ ሓጐስ እዩ።
ይፍታሕ ካልእ ውሉድ ኣይነበሮን፣ ኣብ እስራኤል ስሙን ርስቱን ከም ዘይርሳዕ ክትገብር እትኽእል ሓንቲ ጓል ጥራይ እያ ነይራቶ።
ይኹን እምበር፡ ፡ ናብ የሆዋ ኣፈይ ከፊተ እየ፡ ክመልሶ ድማ ኣይክእልን እየ ብዚብል ቃላት ይፍታሕ እያ እትዛዝም።
ብብሕቱ ብዙሕ ኣብ ዜኽፍሎ እዋን እኳ እሙን ምዃኑ፡ ስምረትን በረኸትን ኣምላኽ ኪረክብ ክኢሉ እዩ።
ንስኻኸ ኸምኡ ዓይነት ምርጫ ምገበርካዶ፧
ህይወትና ንየሆዋ ኽንውፊ ኸለና፡ ዝመጸ እኳ እንተ መጸ ፍቓዱ ኸም እንገብር ኢና ተመባጺዕና።
ነቲ መብጽዓና ሓሊና ንምምልላስ፡ ጥቕሚ ርእስና ኽንስውእ ከም ዘሎና ንፈልጥ ኔርና ኢና።
ዘይንፈትዎ ነገር ክንገብር ምስ እንሕተት ግና፡ ፍቓደኛነትና ብዝያዳ ይፍተን እዩ።
ከምዚ ዝበለ መስዋእቲ ምስ እንኸፍልን ዋላ እውን ኣብ ዘይጥዕመና ዅነታት ንኣምላኽ ምስ እነገልግሎን፡ እሙናት ምዃንና ነርኢ።
እዚ ዜምጽኦ በረኸት ከኣ፡ ካብቲ እንኸፍሎ መስዋእቲ ኣጸቢቑ ዚዓቢ እዩ።
የሱስ፡ እቲ ብስራት ኣብ ኵላ ዓለም ኪስበኽ እዩ ብምባል፡ ስፍሓት እቲ ዕዮ ስብከት ገሊጹ እዩ።
ካብ ኵሎም ኣህዛብ ደቀ መዛሙርቲ ኸም ዚግበር እውን ተገሊጹ እዩ።
ከምኡ ንምግባር፡ ዓለምለኻዊ ዕዮ የድሊ።
ምስ ስፍሓት እቲ ዕዮ ስብከት ብእተተሓሓዘ፡ ናይ የሆዋ መሰኻኽር ነቲ የሱስ እተነብዮ ትንቢት ይፍጽሙ ኸም ዘለዉ ንምርዳእ፡ ገለ ሓቅታት እስከ ንርአ።
ኣብ ሕቡራት መንግስትታት ኣመሪካ ዳርጋ 600,000 ኣቕሽሽቲ እተፈላለያ ሃይማኖታት ኪህልዉ ኸለዉ፡ ኣስታት 1,200,000 ናይ የሆዋ መሰኻኽር ኣለዉ።
ናይ ሮማ ካቶሊካዊት ቤተ ክርስትያን ኣብ ብዘላ ዓለም ካብ 400,000 ቍሩብ ዚዛይዱ ኻህናት ኣለውዋ።
ሕጂ፡ ነቶም ኣብ መጽሓፍ ቅዱሳዊ ዕዮ ስብከት መንግስቲ ኣምላኽ ዚሳተፉ ናይ የሆዋ መሰኻኽር እስከ ንርአ።
ኣብ ብዘላ ዓለም፡ ኣስታት ሸሞንተ ሚልዮን ብፍታዎም ዚዓይዩ ኣገልገልቲ፡ ኣብ 240 ሃገራት ይሰብኩ ኣለዉ።
ንየሆዋ ውዳሰን ክብርን ዜምጽእ ከመይ ዝበለ ዜደንቕ ዕዮ ዀን እዩ ዚዕየ ዘሎ!—።
የሱስ ንክርስትያናዊት ጉባኤ ብመንፈስ ቅዱስ ኣቢሉ እዩ ዚመርሓ።
ፈተና ምእንቲ ኽንጻረር፡ ንኣገልግሎት ተባዓትን ዕጡቓትን ምእንቲ ኽንከውን፡ ጽቡቕ ውሳነታት ድማ ምእንቲ ኽንገብር፡ መንፈስ ቅዱስ የድልየና እዩ።
ነቲ መንፈስ እቲ ንምርካብ፡ ንእንረኽቦ ዘበለ ዅሉ ኣጋጣሚታት፡ እንተላይ ንኣኼባታት ጉባኤ ኽንጥቀመሉዶ ኣይግባእን፧
ኣብ ሓያሎ ኣኼባታትና፡ ፍጻመ ትንቢት መጽሓፍ ቅዱስ ንምርምር ኢና።
ከም ውጽኢቱ ድማ፡ እቲ የሆዋ ዘተስፈወና ናይ መጻኢ ተስፋታት ከም ዚፍጸም ዘሎና እምነት ይድልድል እዩ።
እቶም ኣብ መድረኽ ኰይኖም ዚዛረቡ ጥራይ ኣይኰኑን ዜተባብዑና።
ሓሳባት ዚህቡን ካብ ልቦም ዚዝምሩን ክርስትያናት ብጾትና እውን ይሃንጹና እዮም።
ቅድሚ ኣኼባን ድሕሪኡን ምስ ኣሕዋትናን ኣሓትናን ክንዛራረብ ከለና ኸኣ፡ ዚፈትዉና ፈተውትና ስለ ዝረኸብና፡ ናይ ሓቂ እፎይታ ይስምዓና።
መጽሓፍ ቅዱስ ኣብተን ዳሕሮት መዓልትታት እከይ ኣመና ኸም ዚውስኽ ይሕብር እዩ።
ስለዚ፡ እዚ ሕጂ ዘሎ ኽፉእ ኵነታት ዓለም እናገደደ ኪኸይድ ክንጽበ ንኽእል ኢና።
ግናኸ፡ ብርቱዕ ጸበባ ቕድሚ ምምጻኡ፡ ኵነታት ዓለም ክሳዕ ክንደይ ኪኸፍእ ኢኻ እትጽበ፧
ንኣብነት፡ ኣብ ሃሃገሩ ውግእ ኪኸውን፡ መብዛሕትኦም ሰባት ከኣ ብጥሜትን ብሕማምን ኪሳቐዩ ዲኻ እትጽበ፧
ከምኡ እንተ ዀይኑ እሞ፡ ዳርጋ ዅሉ ሰብ፡ እቶም ብመጽሓፍ ቅዱስ ዚጠራጠሩ ሰባት እውን ከይተረፈ፡ ፍጻመ ትንቢት መጽሓፍ ቅዱስ ከም ዝዀነ ኺእመኑሉ እዮም።
ይኹን እምበር፡ የሱስ መብዛሕትኦም ሰባት ነቲ ንሱ ኣብዚ ዚህልወሉ እዋን ከም ዘየስተውዕልሉ፡ መዓልታዊ ናብራኦም እናገበሩ ኸለዉ ድማ መዓልቲ የሆዋ ደበኽ ኢላ ኸም እትመጾም እዩ ገሊጹ።
ቅዱሳት ጽሑፋት፡ ኣብተን ዳሕሮት መዓልትታት ዚህሉ ዅነታት ዓለም፡ ሰባት መወዳእታ ኸም ዝቐረበ ኸይፈተዉ ኽሳዕ ዚእመኑ ኣዝዩ ኸም ዚኸፍእ ኣይገልጽን እዩ።
እምነትና ብሰብኣዊ ዓይኒ ኺርአ ኸሎ ዘይከኣል ዚመስል ነገር ክንገብር ተኽእለና እያ።
ንኣብነት፡ መብዛሕትና ኣረኣእያናን ተግባራትናን ኣመና ስለ ዝቐየርና፡ እቶም ኣቐዲሞም ዚፈልጡና ዳርጋ ኼለልዩና ዘይክእሉ ዄንና ኢና።
ነዚ ስጕምቲ እዚ ብመሰረት እታ ብየሆዋ ዘላትና እምነት ስለ ዝገበርናዮ፡ የሆዋ ንጻዕርታትና ደጊፍዎ እዩ።
ብእምነትና ተደሪኽና ርእስና ንየሆዋ ምስ ወፈና፡ ፈተውቱ ኢና እንኸውን፣ እዚ ድማ ባዕልና ኽንገብሮ እንኽእል ኣይኰነን።
ድሕሪኡ እውን እምነትና ጕልበት ትዀነና እያ።
ነቲ ኻብ ሰብ ዝሓየለ መጻርርትና ድያብሎስ ዚፍንዎ መጥቃዕትታት፡ ብእምነት ኢና እንጻረሮ።
ብዘይካዚ እውን፡ ብየሆዋ እንእመን ስለ ዝዀንና፡ ኣብ ኣጸጋሚ ግዜያት ንዚፍጠር ጭንቀትና ይንክዮ እዩ።
ብእምነትና ተደሪኽና ንረብሓታት መንግስቲ ኣምላኽ ምስ እነቐድም፡ የሆዋ ዜድልየና ስጋዊ ነገራት ከም ዜማልኣልና ቓል ኣትዩልና ኣሎ።
ኣብ ርእሲ እዚ ድማ፡ ሳላ እምነትና፡ ሰብ ብጻዕሩ ዘይረኽቦ ውህበት፡ ማለት ናይ ዘለኣለም ህይወት ክንረክብ ንኽእል ኢና።
ኣምላኽ ቅድም ዘፍቀረና ብኸመይ እዩ፧
ሃዋርያ ጳውሎስ፡ ንሕና ገና ሓጥኣን ከለና፡ ክርስቶስ ምእንታና ብሙማቱ፡ ኣምላኽ ንፍቕሩ በዚ የርእየና ኣሎ ኢሉ ጸሓፈ።
ፍቕሪ ዓብላሊት ባህርይ የሆዋ እያ፣ ስለዚ ኸኣ የሱስ ንሓደ ሓታቲ ብዛዕባ ናይ መጀመርታ ሕጊ ኣምላኽ ኪነግሮ ኸሎ፡ ንየሆዋ ኣምላኽካ ብምሉእ ልብኻን ብምሉእ ነፍስኻን ብምሉእ ኣእምሮኻን ብምሉእ ሓይልኻን ኣፍቅሮ በሎ።
ካብ ቃላት የሱስ፡ ንኣምላኽ ዘላትና ፍቕሪ፡ ቅድሚ ዅሉ ንልብና ኸም እተጠቓልል ንመሃር ኢና።
ፍርቂ ዝልቡ ምዃን ንየሆዋ ኣየሐጕሶን እዩ።
ይኹን እምበር፡ ንኣምላኽ ዘላትና ፍቕሪ ንምሉእ ነፍስናን ኣእምሮናን ሓይልናን እውን ከም እተጠቓልል ንፈልጥ ኢና።
ስለዚ፡ ንኣምላኽ ዘሎና ናይ ሓቂ ፍቕሪ፡ ብልብና ዚስምዓና ነገር ጥራይ ኣይኰነን።
ንኣምላኽ ዘላትና ፍቕሪ ልባዊ ኽትከውን ኣለዋ ጥራይ ዘይኰነስ፡ ኵሉ መንፈሳውን ስጋውን ክእለትና እውን ዚሓቍፍ ኪኸውን ኣለዎ።
ከምቲ ነብዪ ሚክያስ ዝበሎ፡ የሆዋ ኻባና ዚደልዮ እዚ እዩ።
ኢድ ኣምላኽ ኣብ ህይወትና ብንጹር ዘይንርእየሉ ገለ ምኽንያታት እንታይ ኪኸውን ይኽእል፧
ኣብ ህይወትና ዜጋጥመና ጸገማት ኣመና ኪኸብደና ይኽእል እዩ።
ከምኡ ኼጋጥመና ኸሎ፡ የሆዋ ኸመይ ገይሩ ኸም ዝሓገዝና ኣይነተኵረሉን ንኸውን።
ንግስቲ ኢዛቤል ንነብዪ ኤልያስ ከም እትቐትሎ ምስ ኣጕባዕብዓትሉ፡ ኤልያስ እኳ ኸይተረፈ ንእተወሰነ ህሞት ኣምላኽ ከመይ ከም ዝደገፎ ረሲዑ እዩ።
መጽሓፍ ቅዱስ ብዛዕባ ኤልያስ፡ ኪመውት ለመነ ይብል እዩ።
ነቲ ንኤልያስ ዘጋጠሞ ጸገም፡ ፍታሑ እንታይ እዩ ነይሩ፧
ካብ የሆዋ ምትብባዕ ኪረክብ ነይርዎ።
እዮብ በቲ ዘተሓሳሰቦ ጕዳይ ኣቓልቦኡ ኣመና ስለ እተሰርቀ፡ ብኣረኣእያ ኣምላኽ ኣይኰነን ዚርኢ ነይሩ።
ንሕና እውን ከም እዮብ፡ ንኣምላኽ ምእንቲ ኽንርእዮ፡ ዝያዳ ጻዕሪ ኽንገብር የድልየና እዩ።
ከመይ ጌርና ኢና ኸምኡ እንገብር፧
ነቲ ቕዱሳት ጽሑፋት ብዛዕባ እቲ ዜጋጥመና ጸገማት ዚብሎ ነገራት ከነስተንትነሉ ኣሎና።
የሆዋ ኸመይ ገይሩ ኸም ዚድግፈና እናፈለጥና ምስ ከድና፡ ብዝያዳ ህያው እዩ ዚዀነልና።
የሱስ ኣብ ኣገልግሎቱ ብዙሕ ኬስግሎ ዚኽእል ነገራት እኳ እንተ ኣጋጠሞ፡ ኣየስገለን።
ኣገልግሎቱ ኣብ ዝጀመረሉ እዋን፡ ኣብ ቅፍርናሆም ንህዝቢ ምስ መሃረን ተኣምራት ምስ ገበረን፡ እቶም ህዝቢ ኻብ ከተማኦም ከይከይድ ለመንዎ።
የሱስ ነቲ ዜህርር ልማኖኦም እንታይ ምላሽ ሂቡሉ፧
ስለዚ እየ እተለኣኽኩ እሞ፡ ንኻልኦት ከተማታት ብስራት መንግስቲ ኣምላኽ ከበስረን ይግብኣኒ እዩ በለ።
ከምቲ ዝበሎ ኸኣ፡ ኣብ ምድሪ ፍልስጥኤም ብምንዋሓን ብምግፋሓን ተጓዒዙ ሰቢኹን ምሂሩን እዩ።
ፍጹም እኳ እንተ ነበረ፡ ከም ሰብ መጠን ዜድልዮ ነገራት ነይሩ እዩ፣ ኣገልግሎት ኣምላኽ ኪዓዪ ኸሎ ድማ ብዙሕ ይደክም ነይሩ እዩ።
ኣብ ካልእ ኣጋጣሚ፡ የሱስ ንሰዓብቱ ምጽራር ኬጓንፎም ከሎ እንታይ ኪገብሩ ኸም ዘለዎም ኪምህሮም ከሎ፡ ሓደ ሰብኣይ፡ መምህር፡ ንሓወይ ርስቲ ኺመቕለኒ ንገረለይ በሎ።
የሱስ ግና፡ ኣብቲ ጕዳይ ኪኣቱ ኣይደለየን።
ፍቕሪ ናይ ኣምላኽ ቀንዲ፡ ማለት ኣገዳሲት ባህርዩ እያ።
የሆዋ ፍቕሪ ኣላቶ ጥራይ ዘይኰነስ፡ ኵለንትናኡ እውን ፍቕሪ እዩ።
እቲ ፈጣሪ ዅሉ ግኡዝን ህያውን ፍጥረታት፡ ኣምላኽ ፍቕሪ ኸም ዝዀነ ምፍላጥሲ ኽሳዕ ክንደይ ባህ ዜብል ኰን እዩ! ኵሉ ነገራት በዛ ባህርይ እዚኣ ተደሪኹ እዩ ዚገብሮ።
እታ ኣምላኽ ዘላቶ ሓያል ፍቕሪ፡ ኣምላኽ ንደቂ ሰብ ዘለዎ ዕላማ ብዝበለጸ መገዲ ኸም ዚፍጽሞ፡ ተገዛእቱ ዝዀኑ ዅሎም ድማ ብዙሕ ጥቕሚ ኸም ዚረኽቡ ተረጋግጸልና እያ።
ንኣብነት፡ የሆዋ ብፍቕሪ ተደሪኹ፡ በቲ ዝሸሞ ሰብኣይ የሱስ ክርስቶስ ኣቢሉ ንዓለም ብጽድቂ ዚፈርደላ መዓልቲ ወሲኑ ኣሎ።
እዚ ኸም ዚፍጸም ድማ ክንተኣማመን ንኽእል ኢና።
እቶም ዘንቀዱን እዙዛትን ሰባት ዚረኽብዎ ፍርዲ ንዘለኣለም ዚቕጽል ናይ ሓቂ እተባረኸ መጻኢ ኼምጽኣሎም እዩ።
ኣብ ኣገዳሲ ህሞት፡ ሃዋርያት ንየሱስ ሓዲጎምዎ ሃዲሞም እዮም።
ጴጥሮስ ኣቐድም ኣቢሉ፡ ካልኦት እኳ ንየሱስ ሓዲጎምዎ እንተ ሃደሙ፡ ንሱ ፈጺሙ ኸም ዘይሓድጎ ተዛሪቡ ነይሩ እዩ።
የሱስ ኪእሰር ምስ ተወስደ ግና፡ ኵሎም ሃዋርያት፡ እንተላይ ጴጥሮስ ሓዲጎምዎ ሃደሙ።
ጴጥሮስ ብተደጋጋሚ ንየሱስ ከም ዘይፈልጦ ኸሓደ።
ይኹን እምበር፡ ጴጥሮስ ተጣዒሱ እዩ፣ የሆዋ ኸኣ ብቐጻሊ ተጠቒሙሉ እዩ።
ኣብቲ እዋን እቲ ወደ መዝሙር ኔርካ እንተ ትኸውን፡ እቲ ጴጥሮስ ዝገበሮ ነገራት ነቲ ንየሆዋ ዘሎካ ተኣማንነት ምጸለዎዶ ነይሩ፧
ሎሚ የሆዋ ነቶም በደለኛታት ኪንስሑ ግዜ ይህቦም ከም ዘሎ እሞ፡ ኣብ መወዳእታኡ ነቲ ጕድለት ከም ዚእርሞን ፍትሓዊ ስጕምቲ ኸም ዚወስድን ትግንዘብ ዲኻ፧
ሓድሓደ ግዜ ግና፡ እቶም ከቢድ ሓጢኣት ዝፈጸሙ ሰባት ንምሕረት የሆዋ ይነጽግዎ፡ ኣይንስሑን ድማ።
የሆዋ ንሰባት ኪርእዮም ከሎ፡ ኣብ ደጋዊ ትርኢቶም ኣይኰነን ዜተኵር።
የግዳስ፡ ልቢ ወይ ውሽጣዊ እንታይነት እዩ ዚምርምር።
ኣምላኽ ንክርስትያናዊት ጉባኤ ኺድኵና ኸሎ፡ እዚ ኣጸቢቑ ተራእዩ እዩ።
ብዓይኒ ሰብ ዘይብሃጉ ዚመስሉ ንዝነበሩ ብዙሓት ሰባት ናብኡን ናብ ወዱን ስሒብዎም እዩ።
ሓደ ኻባታቶም እቲ ሳውል ዝስሙ ፈሪሳዊ እዩ ነይሩ።
እቲ ንልቢ ዚምርምሮ ኣምላኽ ግና፡ ንሳውል ከም ዘይረብሕ ጭቃ ገይሩ ኣይረኣዮን።
የግዳስ፡ ተቐሪጹ ተባሃጊ ኣቕሓ ኪኸውን ከም ዚኽእል ገይሩ እዩ ርእይዎ፣ አረ፡ ኣብ ቅድሚ ኣህዛብን ነገስታትን ደቂ እስራኤልን ዚምስክር ሕሩይ ኣቕሓ ኸም ዚኸውን ገይሩ እውን እዩ ርእይዎ።
ኣምላኽ፡ ኣቐዲሞም ሰኽራማትን ኣመንዝራታትን ሰረቕትን ዝነበሩ ገሊኦም ሰባት እውን፡ ንኽብሪ ዚኸውን ኣቕሑ ኪዀኑ ዕቑር ዓቕሚ ኸም ዘለዎም ርእዩ እዩ።
ንሳቶም ድማ ልክዕ ፍልጠት ቃል ኣምላኽ ብዝረኸቡን እምነቶም ብዘርኣዩን መጠን፡ የሆዋ ኪቐርጾም ፈቒዶምሉ እዮም።
ንኸምዚ ዓይነት ዚዘርግ ኣተሓሳስባ እንታይ እዩ መፍትሒኡ፧
ጳውሎስ ነቶም ክርስትያናት፡ ኣሕዋተየ፡ ኵላትኩም ሓደ ዘረባ ኽትዛረቡ፡ ብሓደ ኣእምሮን ብሓደ ሓሳብን ፍጹም ሓድነት ኪህልወኩም እምበር፡ ኣብ መንጎኹም ፍልልይ ከይህሉ፡ እምሕጸነኩም ኣለኹ በሎም።
ሎሚ እውን እንተ ዀነ፡ ኣብ ክርስትያናዊት ጉባኤ ፍልልይ ዜስዕብ ዝዀነ ይኹን ነገር ኪህሉ የብሉን።
ጳውሎስ ንቕቡኣት ክርስትያናት፡ ኣብ ምድራዊ ነገራት ከየተኵሩ፡ የግዳስ ዜጋታት ሰማይ ምዃኖም ኪዝክሩ ተላበዎም።
ቅቡኣት ኣብ ክንዲ ክርስቶስ ኣምባሳደራት ኰይኖም እዮም ኪነብሩ ነይርዎም።
ኣምባሳደራት ከኣ ኣብ ፖለቲካዊ ጕዳያት እታ እተመደቡላ ሃገር ኢዶም ኣየእትዉን እዮም።
ከመይሲ፡ ንኻልእ መንግስቲ እዮም እሙናት ኪዀኑ ዘለዎም።
ምድራዊ ተስፋ ዘለዎም ክርስትያናት እውን ተገዛእቲ መንግስቲ ኣምላኽ ስለ ዝዀኑ፡ ኣብ ግጭታት እዛ ዓለም እዚኣ ኺውግኑ ግቡእ ኣይኰነን።
ኣብ መወዳእታ፡ ሻቕሎታ ኣብቅዐ።
ኣቦኣ ኻብ ውግእ ብደሓን ምምላሱ ስለ ዘሐጐሳ፡ ሰላም ክትብሎን በቲ ዜደንቕ ዓወቱ ኽትሕጐስን ናብኡ ጐየየት።
ምስኣ ተሓጒሱ ኣብ ክንዲ ዚዝምርን ዚስዕስዕን ግና፡ ነቲ ብውግእ ዝረስሐ ኽዳኑ ቐዲዱ፡ ኣየ፡ ጓለየ! ልበይ ሴርክዮ በላ።
ድሕሪኡ፡ ንህይወታ ንሓዋሩ ዝቐየረ፡ ነቲ ንቡር ህይወት ኪህልዋ ዝነበራ ትምኒትን ተስፋን ድማ በኒኑ ኸም ዚተርፍ ዝገበረ ቓላት ኣውስአ።
ንሳ ግና ከይተወላወለት ከምቲ ንየሆዋ እተመባጽዖ ኺገብር ኣተባብዓቶ።
ቃላታ ነታ ዓባይ እምነታ ዚገልጽ እዩ ነይሩ።
የሆዋ ኻብኣ ዚሓትቶ ዘበለ ዅሉ ንጽቡቓ ምዃኑ ትኣምን ነበረት።
ኣቦኣ ኸኣ፡ እቲ ጓሉ ንውሳነኡ ንምድጋፍ ዝነበራ ፍቓደኛነት፡ ስምረት የሆዋ ኸም ዜምጽእ ስለ ዝፈለጠ፡ ልቡ ብሓበን መልአ።
ይፍታሕን ጓሉን ኣብ ኣጸጋሚ ዅነታት እውን ከይተረፈ ኣብ መገዲ የሆዋ ትውክልትን እምንቶን ነይርዎም እዩ።
ስምረት ኣምላኽ ንምርካብ፡ ዝዀነ ይኹን መስዋእቲ ኪኸፍሉ ኸም ዚግብኦም እዮም ዚኣምኑ ነይሮም።
ሓጢኣትና ምሉእ ብምሉእ ኪሕደገልና ዚኽእል፡ በቲ በጃ ምስ እንኣምን ጥራይ እዩ።
ቃል ኣምላኽ፡ ሓጢኣትና ኺድምሰሰልና ኸም ዚኽእል የረጋግጸልና እዩ።
የሆዋ በቲ በጃ ኣቢሉ ብመንፈስ ንእተቐብኡ ኣገልገልቱ ውሉዳቱ ኪዀኑ ተቐቢልዎም እዩ።
ነቶም ካልኦት ኣባጊዕ ዘበልና ድማ፡ ከም ውሉዳቱ ገይሩ ምእንቲ ኪቕበለና ኢሉ ስምና እተጻሕፎ ወረቐት ምስክር ከም ዘዳለወ ጌርካ ኺሕሰብ ይከኣል እዩ።
ፍጹማት ምስ ኰንናን ነቲ ናይ መወዳእታ ፈተና ምስ ሓለፍናን ድማ፡ የሆዋ ኣብቲ ዘዳለወልና ወረቐት ምስክር ክታሙ ኼንብርን ከም ምድራውያን ውሉዳቱ ገይሩ ኪቕበለናን እዩ።
የሆዋ ንውሉዳቱ ዘለዎ ፍቕሪ ዘለኣለማዊ እዩ።
ሳላ እቲ በጃ ዚርከብ በረኸት እውን ዘለኣለማዊ እዩ።
ዋጋ እዚ ውህበት እዚ ወትሩ ኽቡር እዩ።
ዝዀነ ይኹን ሰብ ወይ ሓይሊ ድማ ኪምንጥለና ኣይክእልን እዩ።
የሆዋ ምስኡ ርክብ ክንምስርት ኪስሕበና ኸሎ፡ ዘይፍጽምናና ዜምጽኦ እንታይ ዝንባለታት ከም ዜሸግረና ይፈልጥ እዩ።
ሓሓሊፍና ኸም እንእብስ እውን ይፈልጥ እዩ።
እዚ ግና ምሳና ዕርክነት ንምምስራት ከም ዘይደሊ ኣይገበሮን።
ኣምላኽ ብፍቕሪ ተደሪኹ ኽቡር ውህበት ሂቡና፡ ማለት ነቲ ፍቑር ወዱ በጃና ኺስዋእ ፈቒዱ እዩ።
ምስ ተጋገና ኸኣ፡ እንተ ተነሲሕናን ብመሰረት እዚ ብዋጋ ዘይሽነን መሰናድዎ እዚ ይቕረታ የሆዋ እንተ ደሊናን፡ ዘይፍጹማት ክነስና ምስኡ ዘሎና ዕርክነት ከም ዘይበላሾ እምንቶ ኸነሕድር ንኽእል ኢና።
ኢሳይያስ፡ እቲ ዚሽየም፡ መራሕን ኣዛዝን ከም ዚኸውን ተነብዩ ነይሩ እዩ።
ዳንኤል ከኣ ብመንፈስ ተደሪኹ፡ ብዛዕባ ምምጻእ እቲ መሲሕ፡ እቲ መራሒ ጽሒፉ እዩ።
ኣብ መወዳእታ፡ የሱስ ክርስቶስ፡ መራሒ ህዝቢ ኣምላኽ ምዃኑ ኣርኣየ።
ደቀ መዛሙርቲ የሱስ ከኣ ብፍታዎም ሰዓብዎ፣ ሕሩይ የሆዋ ምዃኑ ድማ ኣረጋገጹ።
ግናኸ፡ ዘእመኖም እንታይ እዩ፧
የሱስ ኪጥመቕ ከሎ፡ ዮሃንስ መጥምቕ፡ ሰማያት ኪኽፈት፡ መንፈስ ድማ ከም ርግቢ ኣብኡ ኺወርድ ከሎ ረኣየ።
ኣብ ምድራዊ ኣገልግሎቱ የሱስ ድማ፡ መንፈስ ኣምላኽ ተኣምራት ኪገብርን ብመለኮታዊ ስልጣን ኪዛረብን ሓይሊ ሂብዎ እዩ።
ብዘይካዚ፡ የሱስ ከም ፍቕርን ሓጐስን ጽኑዕ እምነትን ዝኣመሰለ ፍረ መንፈስ ኬፍሪ መንፈስ ቅዱስ ሓጊዝዎ እዩ።
ከምዚ ዓይነት ዜእምን መርትዖ ዘለዎ መራሒ የልቦን።
እወ፡ የሱስ፡ የሆዋ ዝሓረዮ መራሒ እዩ።
ጓል ይፍታሕ ናይ ሓቂ ኣምልኾ ንምድንፋዕ፡ ሰብኣይን ውሉድን ኪህልዋ ዝነበራ ባህርያዊ ድሌት መስዋእቲ ገበረት።
ነቲ ጥቕሚ ርእሳ ብምስዋእ ዘርኣየቶ መንፈስ ከመይ ጌርና ኽንቀድሖ ንኽእል፧
ኣሽሓት ክርስትያን ሰብኡትን ኣንስትን ንየሆዋ ብዝያዳ ኼገልግልዎ ኢሎም፡ እንተ ወሓደ ንግዜኡ መውስቦ ወይ ውሉድ ምውላድ ብፍታዎም ይስውኡ ኣለዉ።
ብዕድመ ዝዓበዩ ኸኣ ነቲ ምስ ደቆምን ደቂ ደቆምን ኬሕልፍዎ ዚኽእሉ ዝነበሩ ግዜ፡ ኣብ ፕሮጀክትታት ቲኦክራስያዊ ህንጸት፡ ኣብ ቤት ትምህርቲ ወንጌላውያን መንግስቲ ኣምላኽ ኣብ ምክፋል፡ ኣብቲ ዝያዳ ኣስፋሕቲ መንግስቲ ኣምላኽ ዜድልዩሉ ቦታታት ኣብ ምግልጋል የውዕልዎ ኣለዉ።
ገሊኦም ከኣ ብሕታዊ ጕዳዮም ሓዲጎም፡ ኣብ ወፈራታት ስብከት ይካፈሉ ኣለዉ።
ከምዚ ዝበለ ብምሉእ ልቢ ዚቐርብ ኣገልግሎት ንየሆዋ ብዙሕ የሐጕሶ እዩ፣ ንሱ ኸኣ ግብሮምን ነቲ ንዕኡ ዘርኣይዎ ፍቕሮምን ከቶ ኣይርስዖን እዩ።
ሓቂ እዩ፡ ነቶም ሕጊ ኣምላኽ ዘይስዕቡ ሰባት ለውሃት ከነርእዮም ኣሎና፣ ኰይኑ ግና፡ ናይ ቀረባ ኣዕሩኾም ክንከውን የብልናን።
ስለዚ፡ ሓደ ዘይተመርዓወ ናይ የሆዋ ምስክር፡ ርእሱ ንየሆዋ ምስ ዘይወፈየን ንኣምላኽ እሙን ምስ ዘይኰነን ነቲ ልዑል ስርዓታት ኣምላኽ ኣኽብሮት ምስ ዘይብሉን ውልቀ ሰብ ፍቕራዊ ርክብ ኪምስርት ጌጋ እዩ።
በቶም ብስርዓታት ኣምላኽ ዘይመላለሱ ሰባት ክትፍቶ ኻብ ምጽዓር ንላዕሊ፡ ክርስትያናዊ ንጽህናኻ ምሕላው ብዝያዳ የገድስ።
ስለዚ፡ ምስቶም ፍቓድ ኣምላኽ ዚፍጽሙ ሰባት ኢና ኽንተዓራረኽ ዚግብኣና።
እስራኤላውያን ነቲ ሕማቕ ዕርክነት ዜምጽኦ ሳዕቤን ርእዮምዎ እዮም።
ንኣምላኽ እሙናት ስለ ዘይኰኑ ድማ፡ የሱስ ጸኒሑ፡ እንሆ፡ ቤትኩም ክትጥንጠነልኩም እያ በሎም።
በዚ ኸምዚ፡ የሆዋ ንእስራኤል ሓዲጉ፡ ነታ ሓዳስ እተመስረተት ክርስትያናዊት ጉባኤ ኺባርኻ ጀመረ።
ህዝቢ የሆዋ ትሕትና ብምርኣይ፡ ነቲ የሱስ ዝሃቦ ኣገዳሲ ስርዓት ይእዘዙ እዮም።
የሱስ ኣብቲ ኣብ ከረን ዝሃቦ ስብከት ከምዚ በለ፦ ብጻይካ ኣፍቅር፡ ጸላኢኻ ድማ ጽላእ ከም እተባህለ ሰሚዕኩም ኣለኹም።
ኣነ ግና፡ እብለኩም ኣለኹ፦ ጸላእትኹም ኣፍቅሩ፡ ምእንቲ እቶም ዚሰጕጉኹም እውን ጸልዩ፣ ውሉዳት እቲ ኣብ ሰማያት ዘሎ ኣቦኹም ከኣ ክትኰኑ ኢኹም፣ ንሱ ንእኩያትን ንሕያዎትን ጸሓይ የብርቕ፡ ንጻድቃንን ንሓጥኣንን ከኣ ዝናም የዝንም እዩ።
እወ፡ ኣገልገልቲ ኣምላኽ ከም ምዃንና መጠን፡ ንዓና ዘለዎም ኣመለኻኽታ ብዘየገድስ፡ ጸላእትና ምፍቃር ክንመሃር ኣሎና።
ህዝቢ የሆዋ ኣብ ኵሉ መዳያት ህይወቶም ብኣመለኻኽታኦምን ብተግባሮምን ንየሆዋን ንብጾቶምን ከም ዜፍቅሩ ኼርእዩ ኣለዎም።
ንኣብነት፡ ነቶም ንመልእኽቲ መንግስቲ ኣምላኽ ዘይቅበልዎ ሰባት ኪሽገሩ ኸለዉ ብምሕጋዝ፡ ንብጾትና ፍቕሪ ኸም ዘላትና ነርእዮም ኢና።
እቲ ብትንቢት እተነግረ ዕዮ ስብከት ንኽንደይ ዚኣክል ግዜ እዩ ኪቕጽል፧
የሱስ እዚ ዓለምለኻዊ ዕዮ እዚ ኣብ ብምሉኡ እቲ ዳሕሮት መዓልትታት ድሕሪ ምቕጻሉ፡ ሽዑ፡ መወዳእታ ኺመጽእ እዩ በለ።
ኣብዘን ኣገደስቲ ዳሕሮት መዓልትታት እዚአን ነቲ ብስራት ብቐጻሊ ኺሰብኩ ዝኸኣሉ ኻልኦት ኣባላት ጕጅለ ሃይማኖት ኣለዉዶ፧
ገሊኦም ኣብ ኣገልግሎት እንረኽቦም ሰባት፡ ንሕና መንፈስ ቅዱስ ኣሎና፣ ንስኻትኩም ግና ነቲ ዕዮ ትዓይይዎ ኣለኹም ይብሉ እዮም።
ግናኸ፡ ነዚ ዕዮ እዚ ጸኒዕና ኽንዓዪ ምኽኣልና፡ መንፈስ ኣምላኽ ከም ዘሎና ዚሕብር መርትዖ ደይኰነን፧
ሓሓሊፎም፡ እተወሰኑ ጕጅለታት ሃይማኖት ነቲ ናይ የሆዋ መሰኻኽር ኣዘውቲሮም ዚዓይዎ ዕዮ ኺዓይዩ ፈቲኖም እዮም፣ ጻዕርታቶም ግና መብዛሕትኡ ግዜ ፈሺሉ እዩ ዚተርፍ።
ገሊኦም ድማ ንእተወሰነ እዋን ኣብቲ ሚስዮናዊ ንጥፈታት ዚብልዎ ይጽመዱ እሞ ድሕሪኡ ናብ ንቡር ናብራኦም ይምለሱ እዮም።
ገሊኦም ኣብ በቤት ኪኸዱ እኳ እንተ ፈተኑ፡ ግናኸ እንታይ እዮም ዚሰብኩ፧
መልሲ እዛ ሕቶ እዚኣ፡ ነቲ ክርስቶስ ዝጀመሮ ዕዮ ይፍጽሙ ኸም ዘየለዉ ንጹር ይግበሮ እዩ።
‘ክንቀንዕን ሓድሽ ስብእና ኺህልወናን እንተ ዀይኑ፡ ቀጻሊ ጻዕሪ የድልየና እዩ።
ጳውሎስ ንክርስትያናት ብጾቱ፡ ነቲ ኸምቲ ኣቐዲሙ ዝነበረ ኣነባብራኹም ዝዀነ ብዜታልል ትምኒቱ ዚበላሾ ኣረጊት ስብእና ኽትቅንጥጡ ተማሂርኩም ኢኹም።
ብኣተሓሳስባኹም ከኣ ብቐጻሊ ተሓደሱ፣ ብናይ ሓቂ ጽድቅን ተኣማንነትን ከም ፍቓድ ኣምላኽ እተፈጥረ ሓድሽ ስብእና ድማ ልበሱ ኢሉ ኣዘኻኺርዎም እዩ።
እተን ብቐጻሊ ተሓደሱ ዚብላ ቓላት፡ እቲ ሓድሽ ስብእና ናይ ምልባስ ተግባር ቀጻሊ መስርሕ ምዃኑ ይሕብራ።
ንየሆዋ ዘገልገልናሉ ንውሓት ግዜ ብዘየገድስ፡ ነቲ ሓድሽ ስብእና ዜቕውም ክርስትያናዊ ባህርያትና ብቐጻሊ ኸነማዕብልን ከነመሓይሽን ስለ እንኽእል፡ እዚ የተባብዓና እዩ።
እወ፡ መጽሓፍ ቅዱስ ብቐጻሊ ንህይወትና ኪቕይሮ ይኽእል እዩ።
ደቀ መዛሙርቲ ብሃንደበት ንየሱስ ኣብ ባሕሪ ገሊላ ኪኸይድ ረኣይዎ።
ጴጥሮስ ከኣ ንየሱስ፡ ብማየ ማይ ክመጸካ ኣዝዘኒ ኢሉ ተዛረቦ።
የሱስ ንዓ ምስ በሎ፡ ጴጥሮስ ካብታ ጃልባ ወሪዱ፡ ብተኣምራዊ መገዲ ኣብ ልዕሊ እቲ ማዕበል ኪኸይድ ጀመረ።
ድሕሪ እተወሰነ ህሞት ግና ኪጥሕል ጀመረ።
ስለምንታይ ከምኡ ንብል፧
ነቲ ህቦብላ ንፋስ ምስ ረኣየ ስለ ዝፈርሀ እዩ።
ጴጥሮስ ከኣ ናብ የሱስ ኣእወየ፣ ንሱ ብኡብኡ ኢዱ ዘርጊሑ ሓዞ እሞ፡ ነቲ ኣብ ላዕሊ ዘሎ ቓላት በሎ።
ጴጥሮስ ብማየ ማይ ኪኸይድ ኢሉ ኻብታ ጃልባ ኺወርድ ከሎ፡ ብእምነት እዩ ገይርዎ።
ከመይሲ፡ የሱስ ጸዊዕዎ እዩ፣ ሓይሊ ኣምላኽ ከምቲ ንየሱስ ዚሕግዞ ዝነበረ፡ ንዕኡ እውን ከም ዚሕግዞ እምንቶ ነይርዎ እዩ።
ብተመሳሳሊ፡ ርእስና ንየሆዋ ኽንውፍን ክንጥመቕን ከለና፡ ብእምነት ኢና ኸምኡ እንገብር።
የሱስ ሰዓብቱ ኽንከውን፡ ማለት ኣሰሩ ኽንስዕብ ጸዊዑና እዩ።
የሱስን ኣምላኽን ብእተፈላለየ መገድታት ከም ዚድግፉና ርግጸኛታት ስለ እንኸውን፡ ብኣታቶም ንኣምን ኢና።
ሓደ ኻብቲ ፈቃር ኣቦ ቐዳምነት ዚህቦ ነገራት፡ ኣባላት ስድራ ቤቱ ጕድኣት ወይ ከቢድ ሓደጋ ኸየጋጥሞም ምዕቋብን ምሕላውን እዩ።
እቲ ሰማያዊ ኣቦና ዝዀነ የሆዋ እውን ከምኡ እዩ ዚገብር።
ሓደ ኣብነት እስከ ንርአ።
ንኣዒንትኻ ኽሳዕ ክንደይ ክቡራት ጌርካ ዀን ኢኻ እትርእየን! የሆዋ እውን ብዛዕባ ህዝቡ ኸምኡ እዩ ዚስምዖ።
የሆዋ ንህዝቡ ኽሳዕ ክንደይ ኰን እዩ ኣኽቢሩ ዚርእዮም! ሓድሓደ ግዜ፡ የሆዋ ኸም እኒ እስጢፋኖስ ዝበሉ እሙናት ኣገልገልቱ ብጸላእቲ ኪቕተሉ ፈቒዱ እዩ።
ኰይኑ ግና፡ ኣምላኽ ብዛዕባ ፍሕሶታት ሰይጣን እዋናዊ መጠንቀቕታታት ብምሃብ፡ ንህዝቡ ብሓፈሻ ኣዕቊብዎም እዩ።
ብቓሉን ውድቡ ብእተዳልዎ ኣብ መጽሓፍ ቅዱስ እተመስረተ ጽሑፋትን ኣቢሉ፡ ብዛዕባ መታለሊ ሃብትን ብዛዕባ እቲ ርኽሰትን ዓመጻን ዝመልኦ መዘናግዕን ዘይግቡእ ኣጠቓቕማ ኢንተርነትን ካልእ ነገራትን ሓቂ ኽንፈልጥ ሓጊዙና እዩ።
የሆዋ ኸም ፈቃር ኣቦ መጠን፡ ብዛዕባ ድሕንነት ህዝቡ ይሓሊ እዩ።
ኣዳራሽ መንግስቲ ኣምላኽ፡ ማእከል ንጹህ ኣምልኾ እዩ።
ሓደ ኻብቲ የሆዋ ንዓና ብመንፈሳዊ መዳይ ዚምግበሉ መገድታት፡ እቲ ኣብ ኣዳራሽ መንግስቲ ኣምላኽ ዚግበር ሰሙናዊ ኣኼባታት እዩ።
ነቲ ብውድብ የሆዋ ኣቢሉ ዚመጽእ ኣገዳሲ መንፈሳዊ ምግብን መምርሕን እንቕበሎ፡ ኣብ ኣዳራሽ መንግስቲ ኣምላኽ እዩ።
ወትሩ ኻብ መኣዲ የሆዋ ኽንበልዕ ንዕደም እኳ እንተ ዀንና፡ ነቲ ዕድመ ኣቕሊልና ኸይንርእዮ ኽንጥንቀቕ ኣሎና።
የሆዋ ነቲ ኣብ ኣኼባታትና እንገብሮ ኣምልኾን ኣብኡ እንረኽቦ ሓባራዊ ምትብባዕን ከም ኣገዳሲ ገይሩ ስለ ዚርእዮ፡ ኣኼባና ኸይንሓድግ ምእንቲ ኺምሕጸነና፡ ንሃዋርያ ጳውሎስ ብመንፈስ ቅዱሱ ደሪኽዎ እዩ።
ዕባራ ብዝዀነ ምኽንያት ካብ ክርስትያናዊ ኣኼባታትና ንተርፍ እንተ ዄንና፡ ንየሆዋ ኸም እነኽብሮ ዲና እነርኢ፧
ስለዚ፡ ንኣኼባታትና ብምድላውን ኣብኡ ብምሉእ ልብና ብምስታፍን ንየሆዋን ንመሰናድዎታቱን ኣዚና ኸም እነማስወሉ ኸነርኢ ንኽእል ኢና።
ኣብ ህዝበ ክርስትያን ዘለዉ ሓያሎ ሰባት፡ ክርስትያናት ስጋ ለቢሶም ናብ ሰማይ ከም ዚኸዱ እዮም ዚኣምኑ።
ብዘይካዚ፡ የሱስ ኣብ ምድሪ ንኺገዝእ ብዚርአ መገዲ ኸም ዚምለስ እዮም ዚሓስቡ።
መጽሓፍ ቅዱስ ግና፡ ትእምርቲ ወዲ ሰብ ኣብ ሰማይ ኪርአ፡ የሱስ ከኣ ብደበናታት ሰማይ ኪመጽእ ምዃኑ ብንጹር ይገልጽ እዩ።
እዚ መግለጺ እዚ፡ የሱስ ብዘይርአ መገዲ ኸም ዚመጽእ ዚሕብር እዩ።
ብተወሳኺ፡ ስጋን ደምን መንግስቲ ኣምላኽ ኪወርስ ከም ዘይክእል ኣብ መጽሓፍ ቅዱስ ተገሊጹ ኣሎ።
ስለዚ፡ እቶም ናብ ሰማይ ዚኸዱ፡ እታ ናይ መወዳእታ መለኸት ኣብ እትንፍሓሉ እዋን፡ ብሓንሳእ፡ ብቕጽበት ዓይኒ ኺልወጡ ኼድሊ እዩ።
እወ፡ እቶም ኣብ ምድሪ ዘለዉ ተረፍ ቅቡኣት፡ ብቕጽበት ኪእከቡ እዮም።
ስለምንታይ ከምኡ ንብል፧
እታ ሕውነታዊት ፍቕርና ኽትጸንዕ፡ ማለት ቀጻሊ ኽትከውን ዜድሊ ስለምንታይ እዩ፧
መልሲ እዛ ሕቶ እዚኣ ብሓጺሩ፡ የሆዋ ኣብ መንጎ ሓድሕድና ሕውነታዊት ፍቕሪ ኸነርኢ ስለ ዚደልየና እዩ።
ንኣምላኽ ነፍቅር ኢና እናበልና፡ ንኣሕዋትና ዘይነፍቅር ክንከውን ኣይንኽእልን ኢና።
ብዘይካዚ፡ ንሓድሕድና ኽንደጋገፍ ኣሎና።
ምናዳ ብግዜ ሽግር ከምኡ ኽንገብር ኣሎና።
ገለ ኻብቶም እብራውያን ክርስትያናት ኣባይቶምን ንብረቶምን ኪሓድጉ ኸም ዘለዎም፡ ጳውሎስ ይፈልጥ ነይሩ እዩ።
እቲ ግዜ እቲ ኽሳዕ ክንደይ ከቢድ ከም ዚኸውን እውን፡ የሱስ ገሊጽዎ ነይሩ እዩ።
ስለዚ፡ እቶም ክርስትያናት ካብ ቅድሚኡ ብዝያዳ ንሓድሕዶም ኪፋተዉ ነይርዎም።
ኣብ ቀረባ ግዜ፡ ኣዕናዊ ንፋሳት እቲ ኻብ ኵሉ ዝበርትዐ ጸበባ ኺፍኖ እዩ።
ብስሩዕ ምእካብ ጥራይ እኹል ኣይኰነን።
ጳውሎስ ነቶም እብራውያን ክርስትያናት፡ ነቲ ኣጋጣሚታት እቲ ንፍቕርን ንሰናይ ግብርን ንምንቕቓሕ ኪጥቀሙሉ ኣዘኻኺርዎም እዩ።
ኣብዚ ሃዋርያ ጳውሎስ እንታይ መልእኽቲ እዩ ዜመሓላልፍ ዘሎ፧
ሓደ ቕቡእ ክርስትያን ነቲ ምስ የሆዋ ዘለዎ ጽቡቕ ርክብ እንተ ዘይሓልይዎ፡ ከይተገብኦ እዩ ዚወስድ።
ከምዚ ዝበለ መጠንቀቕታ፡ ንቕቡኣት ክርስትያናት፡ ነቲ ዓስቢ ገና ኸም ዘይሓዝዎ እዩ ዜዘኻኽሮም።
ብቐጻሊ ናብቲ ሸቶ ኣቢሎም፡ ናብቲ ብክርስቶስ የሱስ ዝዀነ ሽልማት ናይ ላዕሊ ጽውዓ ኣምላኽ ኪግስግሱ ኣለዎም።
ጳውሎስ ብመንፈስ ተደሪኹ ንቕቡኣት ክርስትያናት፡ ነቲ እተጸዋዕኩምሉ ጽውዓ ብቑዓት ኴንኩም ክትመላለሱ ኢሉ ለሚንዎም እዩ።
ከመይ ገይሮም እዮም ከምኡ ዚገብሩ፧
ጳውሎስ ኣስዕብ ኣቢሉ፡ ብዅሉ ትሕትናን ብልእመትን ብዓቕልን ንሓድሕድኩም ብፍቕሪ እናተዓጋገስኩምን፡ ንሓድነት መንፈስ ብማእሰር ሰላም ክትሕልውዎ ተጋደሉ ኢልዎም እዩ።
መንፈስ የሆዋ ትሕትና እምበር፡ ትዕቢት ኣየፍርን እዩ።
ኖህ ኣብ እክይቲ ዓለም እዩ ዚነብር ነይሩ፣ ኰይኑ ግና፡ ካብቶም ኣብ ከባቢኡ ዝነበሩ ተቐማጦ ናይ ቀረባ ኣዕሩኽ ኣይነበርዎን።
ኖህ ምስቶም ፍርሃት ኣምላኽ ዘይብሎም ሰባት ፈጺሙ ኣይተዓራረኸን።
ንሱን ሸውዓተ ኣባላት ስድራ ቤቱን፡ ኣብቲ ኣምላኽ ዝሃቦም ዕዮ፡ እንተላይ ኣብ ህንጸት መርከብ እዮም ተጸሚዶም ነይሮም።
ኣብ ርእሲ እዚ ኖህ፡ ሰባኽ ጽድቂ እዩ ነይሩ።
ኣብ ዕዮ ስብከት ይካፈልን መርከብ ይሃንጽን ምስ ስድራ ቤቱ ግዜ የሕልፍን ስለ ዝነበረ፡ በቲ ንኣምላኽ ዜሐጕሶ ሰናይ ነገራት ትሑዝ እዩ ነይሩ።
ከም ውጽኢቱ ኸኣ፡ ንሱን ስድራ ቤቱን ካብቲ ማይ ኣይሂ ደሓኑ።
ሎሚ ዘለና ዅላትና ዘርኢ እቶም ንየሆዋ ብተኣማንነት ዘገልገልዎ ኖህን ሰበይቱን ደቁን ኣንስቲ ደቁን ስለ ዝዀንና፡ ነቲ ዝገበርዎ ኸነማስወሉ ኣሎና።
ኣብ ቀዳማይ ዘመን ዝነበሩ እሙናትን እዙዛትን ክርስትያናት እውን፡ ካብቶም ፍርሃት ኣምላኽ ዘይነበሮም ሰባት እተፈልዩ ስለ ዝነበሩ፡ ካብቲ ብ70 ድ.ክ. ዘጋጠመ ጥፍኣት የሩሳሌምን ስርዓት ኣይሁድን ደሓኑ።
መሕለፍ ግዜ ዘበለ ዅሉ ኣይኰነን ዚጠቅምን ዜዛንን ዜሐድስን፣ ኣብ መዘናግዒ እምብዛ ግዜ ምሕላፍ፡ ወይ እናሳዕ ንምዝንጋዕ ምፍታን ጽቡቕ ኣይኰነን።
ሃናጺ ብዝዀነ መዘናግዒ ባህ ምእንቲ ኺብለና፡ ካብኡ እውን ምእንቲ ኽንጥቀም፡ ሕልናና ብኸመይ ኪሕግዘና ይኽእል፧
ቅዱሳት ጽሑፋት፡ ግብሪ ስጋ ኻብ ዚብሃል ገሊኡ ጠባያት ክንርሕቕ የጠንቅቐና እዩ።
እዚ ግብሪ እዚ ድማ፡ ምንዝርና፡ ርኽሰት፡ ንውርምና፡ ኣምልኾ ጣኦት፡ መናፍስትነት፡ ጽልኢ፡ ባእሲ፡ ቅንኢ፡ ቍጥዓ፡ ግርጭት፡ ፍልልይ፡ ኑፋቐ፡ ምንቀኝነት፡ ስኽራን፡ ፈንጠዝያ፡ ከምዚ ዝኣመሰለ ኻልእ እውን የጠቓልል።
ጳውሎስ፡ እቶም ከምዚ ዝኣመሰለ ዚገብሩ ንመንግስቲ ኣምላኽ ከም ዘይወርስዋ እውን ጽሒፉ እዩ።
እታ ኣቦይ ዘይኰነስ፡ ኣቦና እትብል ቃል፡ ኣባላት ንሓድሕዶም ብሓቂ ዚፋቐሩ ኣሕዋት ምዃንና ተዘኻኽረና እያ።
እዝስ ከመይ ዝበለ ኽቡር መሰል ኰን እዩ! እቶም ኣምላኽ ከም ደቁ ገይሩ እተቐበሎምን ሰማያዊ ተስፋ ዘለዎምን ቅቡኣት ክርስትያናት፡ ንየሆዋ ኣቦና ኢሎም ኪጽውዕዎ ይኽእሉ እዮም።
እቶም ኣብ ምድሪ ናይ ምንባር ተስፋ ዘለዎም ክርስትያናት እውን እንተ ዀኑ ንየሆዋ፡ ኣቦና ኢሎም ኪጽውዕዎ ይኽእሉ እዮም።
ወሃብ ህይወቶም እዩ፣ ንዅሎም ናይ ሓቂ ኣምለኽቱ ኸኣ ዜድልዮም ዘበለ ብፍቕሪ የማልኣሎም እዩ።
እቶም ምድራዊ ተስፋ ዘለዎም ክርስትያናት፡ ኣብ ፍጽምና ምስ በጽሑን ኣብቲ ናይ መወዳእታ ፈተና ተኣማንነቶም ምስ ኣመስከሩን፡ ምሉእ ብምሉእ ደቂ ኣምላኽ ኪዀኑ እዮም።
ወለዲ ንደቆም ምጽላይ ኪምህርዎምን ንየሆዋ ኸም ሓላዪ ሰማያዊ ኣቦኦም ገይሮም ምእንቲ ኺርእይዎ ኺሕግዝዎምን ከለዉ፡ ጽቡቕ ህያብ እዮም ዚህብዎም።
ወለዲ ንደቆም ኪህብዎ ኻብ ዚኽእሉ ህያብ እቲ ኣዝዩ ዝበለጸ፡ ምስ የሆዋ ጥብቂ ርክብ ኪምስርቱ ምሕጋዝ እዩ።
ዜጨንቕ ሓሳብ ቍጽጽር እንተ ዘይተገይሩሉ፡ ኣካላውን መንፈሳውን ጕድኣት ኬስዕበልና ይኽእል እዩ።
ስለዚ እምበኣር፡ ኣብ የሆዋ ንወከል፡ ነተን ኣብ ናይ ሎሚ ጥቕሲ ዘለዋ ቓላት እውን ኣይንረስዓየን።
ሓደ ዚርድኣልና ሰብ ዚዛረቦ ዜተባብዕ ቃላት ንልብና ባህ ኬብሎ ይኽእል እዩ።
ንነገራት ብኣረኣእያ ኣምላኽ ንዚርኢ ወላዲና፡ ንመጻምድትና፡ ወይ ንሓደ እሙን ዓርክና ምስጢርና ምስ እነካፍሎ ጭንቀትና ንምቍጽጻር ኪሕግዘና ይኽእል እዩ።
ከምቲ የሆዋ ዚርድኣልና ገይሩ ንጭንቀትና ኺርድኣልና ዚኽእል የለን።
ጳውሎስ፡ ብዛዕባ ዅሉ ነገር ደኣ ልማኖኹም ብጸሎትን ብምህለላን ምስ ምስጋና ኣብ ኣምላኽ ይፈለጥ እምበር፡ ብዛዕባ ገለ እኳ ኣይትጨነቑ፣ እቲ ኻብ ኵሉ ሓሳብ ዚበልጽ ሰላም ኣምላኽ ድማ ንልብኹምን ንኣእምሮኹምን ብክርስቶስ የሱስ ኪሕልዎ እዩ በለ።
ክርስትያን ብጾትናን ሽማግለታትን እቲ እሙን ባርያን መላእኽትን የሱስን የሆዋን ካብ መንፈሳዊ ጕድኣት ኬዕቝቡና ኸም ዚጽዕሩ ንሕሰብ።
ዓለም በቲ ምስቲ ገለልትነት እተተሓሓዘ መትከልና እንተ ጸልኣትና ኽንግረም የብልናን፣ ከመይሲ፡ የሱስ ኣጠንቂቑና ነይሩ እዩ።
ብዙሓት ተጻረርቲ፡ ክርስትያናዊ ገለልትነት ንዘለዎ ኣገዳስነት ኣይርድእዎን እዮም።
ንዓና ግና፡ እቲ ጕዳይ ኣዝዩ ኣገዳሲ እዩ።
ንየሆዋ እሙናት ክንከውን እንተ ዄንና፡ ምጕብዕባዕ እናኣጋጠመና ኽነሱ እውን እንተ ዀነ ኽንጸንዕ ኣሎና።
ንሰብ ምፍራህ ኣብ ኵሉ ዕድመ ንዚርከቡ ሰባት ዚጸሉ እኳ እንተ ዀነ፡ ብፍላይ ግና መንእሰያት ካብ ካልኦት እተፈልዩ ምዃን ኪኸብዶም ይኽእል እዩ።
ደቅኻ ኸም ንባንዴራ ሰላምታ ምሃብ ወይ ሃገራዊ በዓላት ምብዓል ዝኣመሰለ ጕዳያት የጋጥሞም እንተ ኣልዩ፡ ሓግዞም።
ኣብቲ ኣምልኾ ስድራ ቤት እትገብሩሉ እዋን፡ ደቅኻ ነቲ ጸገማት ብዓወት ምእንቲ ኺዋጽኡሉ፡ ነቲ ጕዳያት ኪርድእዎ ሓግዞም።
ብዛዕባ እቲ ዚኣምኑሉ ነገራት ብንጹርን ብኣኽብሮትን ኪዛረቡ እውን ሓግዞም።
ንደቅኻ ኣድላዪ እንተ ዀይኑ ተበግሶ ወሲድካ ንመምህራኖም ብዛዕባ እቲ ጕዳያት ኣዘራርቦም።
ኣዳም ዘይፍጹም ስለ ዝዀነ፡ ባህርያት ኣምላኽ ፍጹም ብዝዀነ መገዲ ኼንጸባርቕ ኣይከኣለን።
ኣዳም ነቲ ዝነበሮ ዜደንቕ መጻኢ ኣጥፊኡ ጥራይ ዘይኰነስ፡ ንውሉዳቱ እውን ዘይፍጽምናን ሓጢኣትን ሞትን ኣውሪስዎም እዩ።
ብሰንኪ እዚ፡ ዘርኢ ኣዳም፡ ተስፋ ናይ ዘለኣለም ህይወት ስኢኖም እዮም።
ብዘይካዚ፡ ኣዳምን ሄዋንን ኰኑ ዘርኦም፡ ፍጹማት ውሉዳት ኪወልዱ ኣይከኣሉን።
ካብቲ ኣዳምን ሄዋንን ካብ ኣምላኽ ዝረሓቑሉ ግዜ ኣትሒዙ ኽሳዕ እዚ ግዜና ኸኣ፡ ሰይጣን ድያብሎስ ንደቂ ሰብ የስሕቶም ኣሎ።
ይኹን እምበር፡ ኣምላኽ ንደቂ ሰብ ጽኑዕ ፍቕሪ እዩ ዘለዎ።
ኣዳምን ሄዋንን እኳ እንተ ዓለዉ፡ የሆዋ ደቂ ሰብ ምስኡ ጽቡቕ ርክብ ኪህልዎም ይደሊ እዩ።
ሓደ እኳ ኺመውት ኣይደልን እዩ።
ስለዚ፡ ደድሕሪ እቲ ዕልወት፡ ኣምላኽ ነቲ ስርዓታት ጽድቁ ኸይጠሓሰ፡ ደቂ ሰብ ምስኡ ዕርክነት ኪምስርቱ ዚኽእልሉ መሰናድዎ ገበረ።
ኣብነት ኣምላኽና ብምስዓብ ካልኦት ዚገብርዎ ሰናይ ነገራት ክንርኢ ምስ እንጽዕር፡ ኣብ ኣገልግሎት የሆዋ ዝያዳ ትሑታት ንኸውን።
ኣትኵሮ ኻልኦት ክንስሕብ ወይ ሓላፍነት ካልኦት ክንወስድ ኣብ ክንዲ እንፍትን፡ ብትሕትና ምኽሪ ኻልኦት ክንረክብን ነቲ ዚህቡና ሓሳባት ክንሰምዖን ኢና እንጽዕር።
ፍሉይ መሰላት ኪረኽቡ ኸለዉ ምሳታቶም ንሕጐስ ኢና።
የሆዋ ነቶም ኣብ ዓለም ዘለዉ ዅሎም ኣሕዋት ኪባርኾም ከሎ ምስ ረኣና ድማ ንየሆዋ ንውድሶ ኢና።
ብዘይካዚ፡ ንዅሉ ነገራት ብኣረኣእያ የሆዋ ኽንርእዮ ብትሕትና ስለ እንጽዕር፡ ጽቡቕ ጌርና እነመዛዝን ኢና እንኸውን።
ኣዘውቲርና ብምጽናዕን ብምጽላይን ነቲ እተምሃርናዮ ኣብ ግብሪ ብምውዓልን፡ በብቝሩብ ንሕልናና ኸነደልድሎ ንኽእል ኢና።
ንኻልኦት ቀዳምነት ክንህብ ከም ዘሎና ድማ ንምሃር።
ከምዚ እንተ ጌርና፡ የሆዋ ባዕሉ ትሕትናን ካልእ ኣምላኻዊ ባህርያትን ከነማዕብል ብምሕጋዝ፡ ንስልጠናና ኺፍጽሞ እዩ።
ገሊኦም ሰባት፡ እዚ ንጽጽር እዚ ኣብ መንጎ እቶም ኣብ ሓቂ ዘየለዉን ኣብ ሓቂ ዘለዉን፡ ማለት ኣብ መንጎ ዘይክርስትያናትን ክርስትያናትን እተገብረ እዩ ዚመስሎም።
ጳውሎስ ግና ነቶም ኣብ ሮሜ ዘለዉ ቕዱሳት ኪዀኑ እተጸውዑ ፍቑራት ኣምላኽ እዩ ዚጽሕፈሎም ነይሩ።
ስለዚ፡ ኣብ መንጎ እቶም ብስጋ ዚመላለሱ ክርስትያናትን ብመንፈስ ዚመላለሱ ክርስትያናትን እዩ ዜነጻጽር ነይሩ።
ኣብኡ፡ ብስጋ ኣብ ዝነበርናሉ እዋን ድሕሪ ምባሉ፡ ነዚ ምስቲ ኣብ ሰብነትና ይዓዪ ነይሩ እተባህለሉ ሓጥእ ፍትወት ኣተኣሳሲርዎ እዩ።
ስለዚ፡ ብስጋ ዚነብሩ ኺብል ከሎ፡ ብዛዕባ እቶም ትምኒቶም ወይ ዝንባለኦም ዚመልኮምን ኣብኡ ዜተኵሩን ሰባት እዩ ዚዛረብ ነይሩ።
መብዛሕትኦም እዞም ሰባት እዚኦም ንጾታዊ ዀነ ንኻልእ ህርፋኖምን ድፍኢቶምን ፍትወቶምን እዮም ዚስዕቡ።
ገሊኡ ጭንቀት፡ ሓደ ሰብ ቀደም ብዝገበሮ ጌጋ ወይ ብዘርኣዮ ድኽመት እዩ ዚልዓል።
ንጉስ ዳዊት፡ ስሕተቱ ኣብ ልዕሊ ርእሱ ኣንጸላልዩ ኸም ዘሎ ዀይኑ ዚስምዖ ግዜያት ነይሩ እዩ።
ካብ ጓሂ ልበይ እተላዕለ ዓው ኢለ እግዕር ኣለኹ እውን በለ።
ኣብቲ ዅነታት እቲ፡ ዳዊት እንታይ ጥበባዊ ነገር እዩ ኺገብር ነይርዎ፧
እንታይከ ገይሩ፧
ኣብ ምሕረትን ይቕረታን የሆዋ ተወከለ።
ሓድሓደ ግዜ፡ ብዛዕባ ህሉው ኵነታት ትጭነቕ ትኸውን።
ንኣብነት፡ ዳዊት ኪጽሕፍ ከሎ፡ ብዛዕባ ህይወቱ ፈሪሁ ነበረ።
ይኹን እምበር፡ ጭንቀት ነቲ ኣብ የሆዋ ዘለዎ ምትእምማን ኬጥፍኣሉ ኣይፈቐደን።
ብዛዕባ ጸገማቱ ብትግሃት እኳ እንተ ጸለየ፡ ምንጪ እቲ ጸገም ምእንቲ ኼወግድ ግብራዊ ስጕምትታት ኪወስድ ኣድላዪ ኸም ዝዀነ ግና ተረዲኡ ነበረ።
ካብ ዳዊት ክትምሃር ኣሎካ።
ጭንቀት ኪዕብልለካ ኣብ ክንዲ እትፈቅድ፡ ንዅነታትካ ኽትዋጽኣሉ ዜኽእለካ ግብራዊ ስጕምቲ ውሰድ እሞ፡ የሆዋ ኸም ዚሓልየልካ ምሉእ ብምሉእ ተኣማመን።
ህያብ እንተ ተዋሂቡካ፡ እንታይ ኢኻ እትገብር፧
ብገለ መገዲ ሞሳኻ ኸም እተርኢ ፍሉጥ እዩ።
ነቲ ህያብ ኣቕሊልካ ብዘይምርኣይ ክትጥቀመሉ ትጽዕር ትኸውን።
የሆዋ፡ ብህይወት ክንነብርን ሕጉሳት ክንከውንን ዜኽእለና ነገራት ብቐጻሊ ይህበና እዩ።
እዝስ ንሕና እውን ከነፍቅሮ ኣይድርኸናንዶ፧
እስራኤላውያን ኣብ ትሕቲ ፍቕራዊ ሓልዮት የሆዋ ንኣማእታት ዓመታት ይነብሩ ነይሮም እዮም፣ ንሱ ኸኣ፡ ብስጋውን ብመንፈሳውን መገድታት ኣብዚሑ ባሪኽዎም ነይሩ እዩ።
በረኸቱ ብቐጻሊ ኺረኽቡ ግና፡ ነቲ ዝበለጸ በዅሪ ፍረ ምድሪ ኣዘውቲርካ ንየሆዋ ምስዋእ ዜጠቓልል ሕጉ ኺእዘዙ ነበሮም።
በዚ ኸምዚ ድማ፡ እስራኤላውያን ንፍቕርን በረኸትን የሆዋ ዕሽሽ ከም ዘይበልዎ ኼርእዩ ይኽእሉ ነበሩ።
የሆዋ ንደቂ ሰብ ዜደንቕ ክእለታት ሂቡ እዩ ፈጢርዎም።
ጸገማት ክንፈትሕን ንመጻኢ ኽንውጥንን ዜኽእል ምምዝዛን ሂቡና እዩ።
ውጥናትና ኽንፍጽም፡ ናብ ግቡእ ሸቶታትና ድማ ክንበጽሕ ዜኽእለና ሓይሊ ወይ ዓቕሚ እውን ዓዲሉና እዩ።
ካብ ጌጋ ኽንርሕቕ፡ ክንጋገ ኸለና ኸኣ ጌጋና ኽንእርም ዜኽእለና ቕኑዕን ጌጋን ዚፈሊ ሕልና እውን ሂቡ እዩ ፈጢሩና።
የሆዋ ብቓሉ ኣቢሉ፡ ክእለታትና ንጽቡቕ ክንጥቀመሉ ብተደጋጋሚ ይምዕደና እዩ።
ንኣብነት፡ ኣብ ቅዱሳት ጽሑፋት እብራይስጢ፡ ውጥናት ትጉህ ብርግጽ ናብ ኣሳልጦ ይመርሕ፣ ከምኡ ድማ፡ ኢድካ ኽትገብሮ እትረኽቦ ዘበለ፡ ብዅሉ ሓይልኻ ግበሮ ዚብል ነንብብ ኢና።
ኣብ ክርስትያናዊ ቕዱሳት ጽሑፋት ግሪኽኛ ኸኣ፡ ኣጋጣሚ ኽሳዕ ዘሎና፡ ንዅሉ ሰናይ ንግበር፣ ከምኡ ድማ፡ ነፍሲ ወከፍ ከከም እቲ እተቐበሎ ውህበት ንሓድሕድኩም ኣገልግሉ ተባሂሉ ተነጊሩና ኣሎ።
እምበኣር፡ የሆዋ ንርእስናን ንኻልኦትን ንምጥቃም ዚከኣለና ኽንገብር ይደልየና እዩ።
ክርስትያናት ንየሆዋ ቕድሚ ምፍላጦምን ምፍቃሮምን ምግልጋሎምን፡ ነቲ ዜፍርይዎ ዝነበሩ ፍረ ኺሓድግዎ ነይርዎም እዩ።
ኣብ ሕሉፍ ህይወቶም፡ ሕጂ ዚሓፍሩሉን መወዳእታኡ ሞት ዜስዕብን ነገራት ይገብሩ ነይሮም ኪዀኑ ይኽእሉ እዮም።
ድሕሪኡ ግና ለውጢ ገይሮም።
ንኣብነት፡ ኣብ ቈረንቶስ ዝነበሩ ብዙሓት ክርስትያናት ከምኡ እዮም ገይሮም።
ገሊኣቶም፡ ኣምለኽቲ ጣኦት፡ ዘመውቲ፡ ግብረ ሶዶም ዚገብሩ፡ ሰረቕቲ፡ ሰኽራማት፡ ወይ ካልእ ከምዚ ዝኣመሰለ ነገራት ዚገብሩ እዮም ነይሮም።
ግናኸ፡ ተሓጺቦምን ተቐዲሶምን እዮም።
ኣብ ጉባኤ ሮሜ ዝነበሩ ገሊኦም ክርስትያናት እውን ተመሳሳሊ ዅነታት እዩ ነይርዎም።
ጳውሎስ ብመንፈስ ኣምላኽ ተደሪኹ ብዛዕባኦም ከምዚ ኢሉ ጽሒፉ እዩ፦ ሰብነትኩም ኣጽዋር ዓመጻ ጌርኩም ንሓጢኣት ኣይተቕርቡ፣ የግዳስ፡ ርእስኹም ካብ ምዉታት ህያው ከም ዝዀነት ጌርኩም፡ ሰብነትኩም እውን ኣጽዋር ጽድቂ ጌርኩም ንኣምላኽ ኣቕርቡ።
ብመንፈሳዊ መዳይ ንጹሃት ኰይኖም ኪነብሩ ኸም ዚኽእሉ፡ በዚ ኸምዚ ድማ ካብ ጸጋ ኣምላኽ ከም ዚጥቀሙ ርግጸኛ እዩ ነይሩ።
ንጉስ የሮብዓም ኣብ ዚገዝኣሉ ዝነበረ እዋን፡ የሆዋ ነቲ ኸሓዲ ዝነበረ ንጉስ እስራኤል ከቢድ መልእኽቲ ፍርዲ ኼብጽሓሉ ኢሉ ኻብ ይሁዳ ሓደ ነብዪ ለኣኸ።
እቲ ትሑት ዝነበረ ነብዪ ብተኣማንነት መልእኽቲ ኣምላኽ ኣብጽሐ፣ የሆዋ ድማ ንኣገልጋሊኡ ኻብ ቍጥዓ የሮብዓም ሓለዎ።
እቲ ነብዪ ናብ ቤቱ ኺምለስ ከሎ፡ ካብ ቤት-ኤል ምስ ዝመጸ ኣረጊት ሰብኣይ ሃንደበት ተራኸበ።
እቲ ሰብኣይ፡ ነብዪ የሆዋ ኸም ዝዀነ ተዛረበ።
ነቲ መንእሰይ ነብዪ ድማ፡ ነቲ ኣብ እስራኤል እንጌራ ኸይበልዕን ማይ ከይሰትን በታ ዝኸደላ መገዲ ኸይምለስን የሆዋ ዝኣዘዞ ትእዛዝ ኬፍርስ ኣታለሎ።
የሆዋ በዚ ኣይተሓጐሰን።
እቲ ነብዪ የሆዋ ናብ ቤቱ ኺምለስ ከሎ ድማ፡ ኣብ መገዲ ኣንበሳ ረኸቦ እሞ፡ ቀተሎ።
እቲ ትሑት ዝነበረ ነብዪ ብድፍረት ምስቲ መታለሊ ኣረጊት ነብዪ ዝኸደ ስለምንታይ እዩ፧
መጽሓፍ ቅዱስ ብዛዕባ እዚ ኣይነግረናን እዩ።
ይኹን እምበር፡ ምስ ኣምላኽ ብትሕትና ኺመላለስ ከም ዝነበሮ ረሲዑ ኪኸውን ይኽእል እዩ።
ዘርኢ ኣዳምን ሄዋንን ካብቶም ዘይእዙዛት ወለዶም ዘይፍጽምናን ሞትን ወሪሶም እዮም።
ኰይኑ ግና፡ ነቲ እተዋህቦም ናይ ምምራጽ ናጽነት ኣየጥፍኡን።
እዚ ኸኣ ኣብቲ የሆዋ ምስ ህዝቢ እስራኤል ዝነበሮ ርክብ ግሁድ ኰይኑ እዩ።
የሆዋ ብጊልያኡ ሙሴ ኣቢሉ ነቶም ህዝቢ፡ ፍሉይ ጥሪቱ ናይ ምዃን ክብሪ ኪቕበሉ ወይ ኪኣብዩ ምርጫ ሂብዎም እዩ።
እሞኸ እንታይ ምላሽ ሂቦም፧
ብስም ኣምላኽ ዚጽውዑ ህዝቢ ምዃን ዜምጽኦ ሓላፍነት ብፍታዎም ተቐቢሎም፡ ኵሉ እቲ የሆዋ ዝበሎ ንገብር ኢሎም ድማ ብሓደ ዀይኖም መሊሶም እዮም።
እቲ ዜሕዝን ግና፡ እቶም ህዝቢ ጸኒሖም ነቲ ናይ ምምራጽ ናጽነቶም ብዘይግቡእ ተጠቒሞምሉን ቃሎም ኣፍሪሶምን እዮም።
እምበኣር፡ እዚ መለበሚ ይዅነና፣ ናብ የሆዋ ብምልጋብን ነቲ ቕኑዕ ስርዓታቱ ብምሕላውን ከኣ ወትሩ ንናይ ምምራጽ ናጽነትና ኣኽቢርና ንሓዞ።
እቲ እሙን ባርያ ድማ፡ ብስራት መንግስቲ ኣምላኽ ብቕንኣት ብምስፍሕፋሕ እተደንቕ እምነት ኣርእዩ እዩ።
እሞኸ፡ ሓደ ኻብቶም ነቶም ቅቡኣት ኣብዚ ኣገዳሲ ዕዮ እዚ ዚድግፉ ኻልኦት ኣባጊዕ ዲኻ፧
እቲ መራሒኻ የሱስ፡ ብመጠን እቲ ንሓደ ኻብዞም ንኣሽቱ ኣሕዋቱ ዝገበርካሉ፡ ንዕኡ ኸም ዝገበርካሉ ገይሩ ኸም ዚቘጽሮ ምፍላጥሲ ኽሳዕ ክንደይ ኰን ዜሐጕስ እዩ።
የሱስ ናብ ሰማይ ምስ ተመልሰ፡ ንሰዓብቱ ኣይራሕርሖምን።
ኣብ ምድሪ ኸሎ፡ መንፈስ ቅዱስን መላእኽትን ቃል ኣምላኽን ብኸመይ ከም ዝሓገዝዎ ብዓይኑ ርእዩ እዩ።
ስለዚ፡ ነቲ እሙን ባርያ ደገፍ መንፈስ ቅዱስን መላእኽትን ቃል ኣምላኽን ኪረክብ ይሕግዞ እዩ።
እቶም ኣባላት እቲ እሙን ባርያ ዝዀኑ ቕቡኣት ክርስትያናት ድማ፡ ነቲ ገንሸል ናብ ዚኸዶ ዘበለ ይስዕብዎ እዮም።
ንሕና ኸኣ ንመሪሕነቶም ምስ እንስዕብ፡ ንመራሒና የሱስ ኢና እንስዕብ ዘለና።
ኣብ ቀረባ እዋን፡ የሱስ ናብ ናይ ዘለኣለም ህይወት ኪመርሓና እዩ።
ጳውሎስ ኣሕዋቱ ንዘለዎም ናይ ምውሳን መሰል ብምኽባር ዝመጸ፡ ጽቡቕ ኣብነት ሓዲጉ እዩ።
ሎሚ ዘለዉ ሽማግለታት እውን፡ ምስ ብሕታዊ ውሳነ ኣብ ዚተሓሓዝ ጕዳይ ምኽሪ ኺህቡ ኸለዉ ነዚ ኣብነት እዚ ኺስዕቡ ኣለዎም።
ንመጓሰ ኣምላኽ ኣብ መጽሓፍ ቅዱስ እተመስረተ ሓበሬታ ምሃብ የሐጕሶም እዩ።
ይኹን እምበር፡ ኣሕዋትን ኣሓትን ባዕሎም ውሳነታት ኪገብሩ እዮም ዚደልይዎም።
ከምኡ ምግባሮም ከኣ ቅኑዕ እዩ፣ ከመይሲ፡ ውጽኢት ውሳነታቶም ዚጾሩ እቶም ውልቀ ሰባት ባዕሎም እዮም።
ነዚ ዚስዕብ ኣገዳሲ ትምህርቲ ኽንርስዖ የብልናን፦ ንኻልኦት ክንግደሰሎምን ቅዱስ ጽሑፋዊ ስርዓት ወይ ምኽሪ ኺዝክሩ ኽንሕግዞምን ንኽእል ኢና።
ይኹን እምበር፡ ናይ ገዛእ ርእሶም ውሳነታት ኪገብሩ መሰልን ሓላፍነትን ዘለዎም ባዕላቶም እዮም።
ጥበባዊ ውሳነታት ምስ ዚገብሩ ድማ፡ ኪጥቀሙ እዮም።
እምበኣር፡ ንኣሕዋትናን ኣሓትናን ውሳነታቶም ክንውስነሎም ስልጣን ከም ዘሎና ጌርና ፈጺምና ኽንሓስብ ከም ዘይብልና ንጹር እዩ።
ብዙሓት ሰባት ኣብ መንጎ እቲ ንሳቶም ዚገብርዎን ኣምላኽ ዚገብሮን ብዙሕ ምትእስሳር ከም ዘየልቦ እዮም ዚሓስቡ።
አረ ገሊኦምሲ ኣምላኽ በቲ ንሰባት ዜጋጥሞም ዘሎ ኸም ዘይግደስ እዩ ዚመስሎም።
ኣብ ሕዳር 2013፡ ብርቱዕ ህቦብላ ሃይያን ኣብ ማእከላይ ፊሊፒንስ ዕንወት ምስ ኣስዓበ፡ ከንቲባ ሓንቲ ዓባይ ከተማ፡ ኣምላኽ ገይሹ ነይሩ ኪኸውን ኣለዎ ኢሉ እዩ።
ገሊኦም ሰባት ድማ፡ ኣምላኽ ነቲ ዚገብርዎ ኺርእዮ ኸም ዘይክእል እዩ ዚመስሎም።
ንሳቶም ከኣ ከምቶም ሃዋርያ ጳውሎስ፡ ንኣምላኽ ኪእመኑሉ ዘይደለዩ ዝበሎም ዓይነት ሰባት እዮም።
እዚኣቶም ብዅሉ ዓመጻ፡ እከይ፡ ስስዐ፡ ክፍኣት እተመልኡ እዮም።
ንሕናኸ ኸመይ ኢና፧
ከምቶም ኣብ ላዕሊ እተጠቕሱ ዘይኰነስ፡ የሆዋ ንእንገብሮ ዅሉ ኸም ዚዕዘቦ ንፈልጥ ኢና።
ዘለኻዮ ዅነታት መጽሓፍ ቅዱስ ከይተንብብ ኪኽልክለካ ዚኽእል እኳ እንተ ዀነ፡ ብዛዕባ እቲ ኣብ ኣእምሮኻ ዘስፈርካዮ እትፈትዎ ጥቕስታትን ቃላት መዝሙራት መንግስቲ ኣምላኽን ካልእ ነገራትን ከይተስተንትን ኪኽልክለካ ዚኽእል ግና የልቦን።
መንፈስ ኣምላኽ ከኣ ነቲ እተምሃርካዮ ጽቡቕ ነገራት ኬዘኻኽረካ ይኽእል እዩ።
ስለዚ፡ ሰሙናዊ ንባብ መጽሓፍ ቅዱስ ምእንቲ ኸተንብብን ከተስተንትንን ግዜ ኽትምድብ ትኽእል ኢኻ።
ብዛዕባ እቲ የሱስ ዝበሎን ዝገበሮን ነገር እተስተንትነሉ ግዜ እውን ክትምድብ ትኽእል ኢኻ።
እቲ ብዛዕባ ህይወትን ኣገልግሎትን የሱስ ዚገልጽ ጸብጻባት ዝሓዘ ወንጌላት፡ ገለ ኻብቲ ኣብ መጽሓፍ ቅዱስ ዚርከብ ፍሉጥ መጻሕፍቲ ምዃኑ ኸም እትሰማምዓሉ ዜጠራጥር ኣይኰነን።
ህዝቢ ኣምላኽ፡ ነቲ የሱስ ኣብ ምድሪ ዘሕለፎ ተመክሮታትን ግዜን ብመስርዕ ፍጻመታት ዘስፈረ ጽሑፍ ረኺቦም እዮም።
ብፍላይ ነቲ ኣብ ሓድሕድ ምዕራፍ እተመዝገበ ናይ ወንጌል ጸብጻባት ተጠንቂቕና ነንብቦን ነስተንትነሉን እንተ ዄንና፡ በዚ ጽሑፍ እዚ ብዙሕ ክንጥቀም ኢና።
ፍቕሪ ቐንዲ ባህርይ የሆዋ እያ።
እቲ ናይ መጀመርታ ፍጥረቱ ዝዀነ የሱስ ማእለያ ንዘይብሉ እዋናት ኣብ ሰማይ ምስኡ ይነብር ነይሩን ፍቕራዊ መገድታት የሆዋ ተማሂሩን እዩ።
ኣብ መላእ ህይወቱ፡ እንተላይ ኣብቲ ኣብ ምድሪ ዝነበረሉ እዋን፡ የሆዋ ኽሳዕ ክንደይ ፈቃር ኣምላኽ ምዃኑ ምሉእ ብምሉእ ከም ዚርዳእን ነታ ፍቕሪ እቲኣ ኸም ዚቐድሓን ኣርእዩ እዩ።
ስለዚ፡ ኣገዛዝኣ የሆዋን የሱስን ንዘለኣለም ብፍቕሪ ኸም ዚምራሕ ርግጸኛታት ክንከውን ንኽእል ኢና።
የሱስ እታ ኣብ ሕጊ ዝዓበየት ትእዛዝ ኣየነይቲ ምዃና ምስ ተሓትተ፡ ንየሆዋ ኣምላኽካ ብምሉእ ልብኻን ብምሉእ ነፍስኻን ብምሉእ ኣእምሮኻን ኣፍቅሮ።
እዚኣ እታ ዓባይን ቀዳመይትን ትእዛዝ እያ።
እታ እትመስላ ኻልአይታ እዚኣ እያ፦ ንብጻይካ ኸም ነፍስኻ ኣፍቅሮ በለ።
የሱስ ንብጻይካ ምፍቃር ደድሕሪ ንየሆዋ ምፍቃር ከም ዝጠቐሳ ኣስተብህል።
እዚ ኸኣ፡ ኣብ ኵሉ ርክባትና ፍቕሪ ምንጽብራቕ ክሳዕ ክንደይ ኣገዳሲ ምዃኑ የርኢ።
ኣምላኽ ነቲ ንሰባት ሓሳቡ ዚገልጸሉ መገዲ ብእብራይስጢ ጥራይ ኣይቀየዶን።
ድሕሪ ምርኮ ባቢሎን፡ ኣራማይስጢ መዓልታዊ ቛንቋ ገሊኦም ህዝቢ ኣምላኽ ኰይኑ ነይሩ እዩ።
የሆዋ ንነብዪ ዳንኤልን ንነብዪ ኤርምያስን ንእዝራ እቲ ኻህንን ገሊኡ ኽፋል እቲ ኣብ መጽሓፍ ቅዱስ ዚርከብ መጻሕፍቶም ብኣራማይስጢ ኺጽሕፍዎ ዝደረኾም፡ በዚ ምኽንያት እዚ እዩ ኪኸውን ዚኽእል።
ጸኒሑ፡ እስክንድር እቲ ዓብዪ ንመብዛሕትኡ ኽፋል ጥንታዊት ዓለም ተቘጻጺሩ ነይሩ፣ ኪኒ ዚብሃል ተራ ግሪኽኛ ድማ ዓለምለኻዊ ቛንቋ ዀይኑ የገልግል ነይሩ።
ብዙሓት ኣይሁድ ከኣ በቲ ቛንቋ እቲ ኺዛረቡ ጀሚሮም፣ በዚ ምኽንያት እዚ እውን ቅዱሳት ጽሑፋት እብራይስጢ ናብ ግሪኽኛ ተተርጒሙ።
እቲ ትርጉም እቲ፡ ብ72 ተርጐምቲ ኸም እተተርጐመ እዩ ዚእመነሉ፣ ትርጉም ሰብዓ ሊቃናት ተባሂሉ ድማ ይፍለጥ።
ልዑል ኣገዳስነት ዘለዎ ቐዳማይ ትርጉም መጽሓፍ ቅዱስ እውን እዩ ነይሩ።
ኣዝዮም ብዙሓት ተርጐምቲ ስለ ዝተርጐምዎ፡ ካብ ቃል ብቓሉ ኣትሒዙ ኽሳዕ ፍንው ዝበለ ዓይነት ኣተራጕማ እዮም ተጠቒሞም።
ኰይኑ ግና፡ ግሪኽኛ ዚዛረቡ ኣይሁድን ክርስትያናትን ንትርጉም ሰብዓ ሊቃናት ከም ቃል ኣምላኽ ገይሮም እዮም ዚርእይዎ ነይሮም።
እቲ ያእቆብ ኣብዚ እተጠቕመሉ ምሳሌ ሒዝዎ ዘሎ መልእኽቲ፡ ኣብ ፍቕዲ 6 እዩ ንጹር ኰይኑ ዘሎ።
ኣብኣ፡ ልሳን እውን ሓዊ እያ ተባሂሉ ኣሎ።
ልሳን ንናይ ምዝራብ ክእለትና እያ እተመልክት።
ዘረባና እውን ከም ሓዊ ኸቢድ ጕድኣት ናይ ምምጻእ ተኽእሎ ኣለዎ።
አረ መጽሓፍ ቅዱስሲ፡ ሞትን ህይወትን ኣብ ስልጣን ልሳን እየን ይብል እዩ።
ልክዕ እዩ፡ ከምቲ ባርዕ ከይልዓል ኢልና ሓዊ ምእጓድ ዘይንሓድጎ፡ ዚጐድእ ዘረባ ኸይንዛረብ ኢልና እውን ምዝራብ ኣይነቋርጽን ኢና።
የግዳስ፡ ክንቈጻጸሮ ኢና እንጽዕር።
ንሓዊ እንተ ተቘጻጺርናዮ፡ ምግብና ንምኽሻን፡ ሰብነትና ንምማቝ፡ ከምኡ ድማ ኣብ ጸልማት ንምብራህ ንጥቀመሉ ኢና።
ንልሳንና እንተ ገሪሕናያ ኸኣ፡ ንኣምላኽ ንምኽባርን ንኻልኦት ንምጥቃምን ክንጥቀመላ ንኽእል ኢና።
እቲ እነመሓላልፎ መልእኽቲ በቲ ኻብ ኣፍና ዚወጽእ ድምጺ ይኹን ወይ ብኣእዳውና ብእንገብሮ ምልክት፡ እቲ ሓሳባትናን ስምዒታትናን ናይ ምምሕልላፍ ክእለትና ብሓቂ ዜደንቕ ውህበት ኣምላኽ እዩ።
ይኹን እምበር፡ ነዚ ውህበት እዚ ንምፍራስ ዘይኰነስ ንምህናጽ ክንጥቀመሉ ኣሎና።
ሉቃስ ንጳውሎስን ነቶም ኣብቲ ሚስዮናዊ ጕዕዞ ዝነበሩ ኻልኦትን ሕክምናዊ ምኽርን ኣገልግሎትን ሂብዎም ኪኸውን ኣለዎ።
ስለምንታይ እዩ ሉቃስ ከምኡ ኺገብር ዘድለዮ፧
ምኽንያቱ፡ ጳውሎስ እውን እንተ ዀነ ኣብ ጕዕዞኡ ሓሚሙ ነይሩ እዩ።
ሉቃስ ዚህቦ ዝነበረ ሕክምናዊ ሓገዝ ምስቲ የሱስ፡ ሓኪም ንሕሙማት ደኣ እምበር፡ ንጥዑያት ኣየድልዮምን እዩ ኢሉ እተዛረቦ ቓላት ዚሳነ እዩ።
ሉቃስ ነቲ ሕክምናዊ ስልጠና ኣበይ ወይ መዓስ ከም ዝረኸቦ መጽሓፍ ቅዱስ ኣይነግረናን እዩ።
ጳውሎስ ነቶም ኣብ ቈሎሴ ዝነበሩ ክርስትያናት፡ ሉቃስ ሓኪም ምዃኑ ዝጠቐሰሎም፡ ይፈልጥዎ ስለ ዝነበሩ ኪኸውን ከም ዚኽእል ይጥቀስ እዩ።
እቲ ዜገርም ከኣ፡ ኣብታ ኣብ ጥቓ ቈሎሴ እትርከብ ሎዲቅያ ቤት ትምህርቲ ሕክምና ነይሩ እዩ።
ዝዀነ ዀይኑ፡ ሉቃስ ብዛዕባ ጥዕና ዘዝመጸሉ ዚዛረብ ዘይሰልጠነ ተራ ሰብ ኣይነበረን፣ የግዳስ፡ ሓኪም እዩ ነይሩ።
ሉቃስ ኣብ ወንጌሉን ኣብ ግብሪ ሃዋርያትን ሕክምናዊ ቛንቋ ምጥቃሙ፡ ኣብቲ የሱስ ዝገበሮ ምሕዋይ ድማ ምትኳሩ፡ ነዚ ዚሕብር እዩ።
የሆዋ ነቲ ሓደ ወዱ ናብዛ ምድሪ ኺልእኮ ኸሎ፡ ካብ ኵሉ ዝዓበየ ውህበት ፍቕሪ እዩ ሂቡና! ሃዋርያ ጳውሎስ ነቲ ተግባር እቲ፡ ኪግለጽ ዘይከኣል ናጻ ውህበት ኣምላኽ ኢሉ ጸዊዕዎ ኣሎ።
ጳውሎስ፡ ኵሉ እቲ ኣምላኽ ዘተስፈወና ዓበይቲ ነገራት በቲ ፍጹም መስዋእቲ ክርስቶስ ውሑስ ከም ዚኸውን ይፈልጥ ነይሩ እዩ።
በዚ ኸምዚ ኸኣ፡ እቲ ኺግለጽ ዘይከኣል ውህበቱ ንዅሉ እቲ የሆዋ ብየሱስ ኣቢሉ ዚገብረልና ሰናይን ብተኣማንነት ዜርእየና ፍቕርን የጠቓልል።
እቲ ውህበት እቲ ኣዝዩ ዜደንቕ ካብ ምዃኑ እተላዕለ፡ ምሉእ ብምሉእ ብሰባት ኪግለጽ ኣይከኣልን እዩ።
ከምዚ ዝበለ ዜደንቕ ውህበት ምቕባልና እንታይ ጽልዋ ኼሕድረልና ይግባእ፧
እዚ ውህበት እዚ ኣብ ምንታይ ግብራዊ መገድታት ድራኸ ኺገብረልና ኣለዎ፧
ንተግባራትካ ዳግም ክትሓስበሉ፡ ንኣነባብራ ህይወትካ እውን ክትቅይር ይድርኸካዶ፧
ንኻልኦት ሰባት ብዝያዳ ለጋስን ፈቃርን ክትከውን፡ ንዝበደለካ እውን ይቕረ ኽትብል ትድረኽ ኢኻ።
እቲ የሆዋ ብክርስቶስ ኣቢሉ ዝሃበና ውህበት፡ ካብ ኩሉ ዝተዋህበ ውህበት ኣጸቢቑ ዚዓቢ ምኳኑ ዘክር።
እቲ ብእኡ ኣቢሉ ሓጢኣትን ሞትን ናብ ዓለም ዝኣተወ እተባህለሉ ሓደ ሰብ፡ ኣዳም እዩ።
ስለዚ፡ ብኣበሳ እቲ ሓደ፡ ሞት በቲ ሓደ ነገሰ።
ከምቲ ጳውሎስ ኣስዕብ ኣቢሉ ዝገለጾ ድማ፡ ብዙሕ ጸጋ በቲ ሓደ የሱስ ክርስቶስ መጸ።
እቲ ጸጋ እቲ ኸኣ ንዅሎም ደቂ ሰብ ጥቕምታት ኣምጺኡሎም እዩ።
ብተኣዛዝነት እቲ ሓደ ማለት የሱስ፡ ብዙሓት ጻድቃን ኪዀኑ እዮም።
ብልክዕ ንምዝራብ፡ ጸጋ ኣምላኽ ብየሱስ ክርስቶስ ኣቢሉ ናብ ናይ ዘለኣለም ህይወት ኪመርሕ ይኽእል እዩ።
የሆዋ ንወዱ በጃ ኪኸውን ኢሉ ኺልእኮ ግዴታ ኣይነበሮን።
ሓጥኣን ሰባት እውን ነቲ ንይቕረታ መሰረት ዝዀነ ኣምላኽ ዘዳለዎን የሱስ ዝኸፈሎን በጃ ይግብኣና ኺብልዎ ዚኽእሉ ኣይኰነን።
ስለዚ፡ ይቕረታን ተስፋ ናይ ዘለኣለም ህይወትን ምርካብና፡ ብሓቂ መግለጺ ጸጋኡ፡ ማለት ይግብኣና ዘይንብሎ ለውሃት እዩ።
እምበኣር፡ ንውህበት ጸጋ ኣምላኽ ኣኽቢርና ኽንርእዮን ኣብ መዓልታዊ ህይወትና ብእኡ ኽንጽሎን ኣሎና።
ገዛእ ርእስና ኽንምርምር ኣሎና።
ስለምንታይ ከምኡ ንብል፧
ጳውሎስ፡ ናይ ስጋ ምሕሳብ፡ ሞት እዩ ኢሉ ጽሒፉ ኣሎ።
እዚ ቐሊል ነገር ኣይኰነን፣ ሕጂ መንፈሳዊ ሞት፡ ኣብ መጻኢ ድማ ኣካላዊ ሞት እዩ ዜስዕብ።
ኰይኑ ግና፡ ጳውሎስ ከምኡ ኺብል ከሎ፡ ሓደ ሰብ ናይ ስጋ ኺሓስብ እንተ ጀሚሩ፡ መወዳእታኡ ግድን ሞት እዩ ማለቱ ኣይነበረን።
ከመይሲ፡ ለውጢ ኺግበር ይከኣል እዩ።
ብዛዕባ እቲ ኣብ ቈረንቶስ ዝነበረ ብስጋ ብምምልላሱ እተወገደ ሰብኣይ እሞ ሕስብ ነብል።
እቲ ሰብኣይ እቲ፡ ለውጢ ኺገብር ክኢሉ እዩ።
ብስጋ ምምልላስ ሓዲግዎ፡ ናብ ቅኑዕ መገዲ እውን ተመሊሱ እዩ።
እቲ ሰብ እቲ ለውጢ ኺገብር እንተ ኽኢሉ፡ ሎሚ ዘሎ ሓደ ክርስትያን እውን ለውጢ ኺገብር ይኽእል እዩ፣ ምናዳ ኸኣ ክንዲ እቲ ኣብ ቈረንቶስ ዝነበረ ሰብኣይ ካብ ሓቂ ርሒቑ ደድሕሪ ስጋ እንተ ዘይስዒቡ፡ ዝሰፍሐ ዕድል ኣለዎ።
‘የሆዋ ኸም ዚድግፈና ፈሊጥና ጾርና ናብኡ ምድርባይሲ ኽሳዕ ክንደይ ኰን ዜጸናንዕ እዩ! ኣምላኽ፡ ካብቲ እንልምኖን እንሓስቦን ዘበለ እምብዛ ኣዕዚዙ ኺገብር ዚኽእል ምዃኑ ምሉእ ብምሉእ ክንተኣማመን ንኽእል ኢና።
ሕስብ እሞ ኣብሎ፦ ኣብዚሑን ኣዕዚዙን ጥራይ ዘይኰነስ፡ እምብዛ ኣዕዚዙ ኺሕግዘና ይኽእል እዩ! ዓስቢ ኽንረክብ እንተ ደሊና፡ ብየሆዋ ኸም እንኣምን ከነርእን ንመምርሒታቱ ኽንስዕብን ኣሎና።
ሙሴ ንህዝቢ እስራኤል፡ ኣብታ የሆዋ ኣምላኽካ ንርስቲ ኽትርስተያ ዚህበካ ምድሪ፡ የሆዋ ብርግጽ ኪባርኸካ እዩ ሓንትስ ድምጺ የሆዋ ኣምላኽካ ኣጸቢቕካ ተኣዘዝ፡ እዚ ኣነ ሎሚ ዝእዝዘካ ዘለኹ ዅሉ ትእዛዝ ከኣ ተጠንቂቕካ ሓሉ።
ከመይሲ፡ የሆዋ ኣምላኽካ ኸምቲ ዘተስፈወካ ኺባርኸካ እዩ በሎ።
እሞኸ፡ ንየሆዋ ብተኣማንነት እንተ ኣገልጊልካዮ፡ ንሱ ኸም ዚባርኸካ ምሉእ ብምሉእ ትተኣማመን ዲኻ፧
እወ፡ ክትተኣማመን ዜኽእለካ እኹል ምኽንያት ኣሎካ።
የሆዋ፡ ሰባት ብህይወት ኪነብሩ እምበር፡ ኪሞቱ ኣይደልን እዩ።
ምንጪ ህይወት ስለ ዝዀነ፡ ኣቦ ዅሎም እቶም ዚትንስኡ እዩ።
የሱስ፡ ኣብ ሰማያት እትነብር ኣቦና ኢልና ኽንጽሊ ምምሃሩስ ክሳዕ ክንደይ ቅኑዕ ኰን እዩ።
የሆዋ ንየሱስ፡ ምዉታት ኬተንስእ ኣገዳሲ ዕዮ ሂብዎ እዩ።
የሱስ ድማ ኣብ ገነት፡ ነቲ ኸም ትንሳኤን ህይወትን መጠን ዘለዎ ግደ ኺፍጽሞ እዩ።
የሱስ፡ ፍቓድ ኣምላኽ ዚገብር ዘበለ፡ ንሱ ሓወይን ሓብተይን ኣደይን እዩ ስለ ዝበለ፡ የሆዋ ፍሉይ መሰል ንዝሃቦም እተወሰኑ ሰባት ጥራይ ኣይኰነን ልግሱ ኣርእይዎም።
ካብ ኵሎም ኣህዛብን ነገዳትን ቋንቋታትን እተኣከቡ ማእለያ ዘይብሎም ብዙሓት ህዝቢ ኣምለኽቱ ኪዀኑ ፍቓድ ኣምላኽ እዩ።
እቶም ብበጃ ክርስቶስ ዚኣምኑን ፍቓድ ኣምላኽ ዚገብሩን፡ ድሕነት ካብቲ ኣብ ዝፋን እተቐመጠ ኣምላኽናን ካብቲ ገንሸልን እዩ ኢሎም ኪጭድሩ እዮም።
ሓቅታት መጽሓፍ ቅዱስ ብእተፈላለየ ቛንቋታት ንምዝርጋሕ፡ ብ1884 ናይ ጽዮን ማሕበር ግምቢ ዘብዐኛን ትራክትን ብሕጊ ተመዝገበ፣ ቻርለስ ቴዝ ራስል ከኣ ፕረዚደንት እቲ ትካል ኰነ።
ራስል፡ ንፉዕ ተምሃራይ መጽሓፍ ቅዱስ እዩ ነይሩ፣ ከም ስላሴን ዘይትመውት ነፍስን ዝኣመሰለ ናይ ሓሶት ሰረተ እምነታት ከኣ ብትብዓት ኣቃልዐ።
ክርስቶስ ብዘይርአ መገዲ ኸም ዚምለስን ምዱብ ግዜያት ኣህዛብ ብ1914 ከም ዜብቅዕን ኣስተብሂሉ ነበረ።
ነቲ ዝፈለጦ ሓቂ ንኻልኦት ንምክፋል ከኣ፡ ግዜኡን ጕልበቱን ገንዘቡን ወፈየ።
ኣብቲ ኣገዳሲ ግዜ እቲ፡ የሆዋን እቲ ርእሲ ጉባኤን ንሓውና ራስል ተጠቒሞምሉ እዮም።
ሓውና ራስል፡ ክብሪ ሰብ ኪረክብ ኣይደልን እዩ ነይሩ።
ብ1896 ከምዚ ኢሉ ጸሓፈ፦ ንዓና ዀነ ንጽሑፋትና ኽብርን ኣኽብሮትን ኣይንደልን ኢና፣ ብሃይማኖታዊ መዓርጋት ድማ ክንጽዋዕ ኣይንደልን ኢና።
ስምና ኺጽዋዕ እውን ባህጊ የብልናን።
ጸኒሑ ኸኣ፡ እዚ፡ ዕዮ ሰብ ኣይኰነን በለ።
ኵላትና ኽንመርጽን ክንውስንን ዜድልየና ዅነታት የጋጥመና እዩ።
ኵሉ ውሳነታትና ንህይወትና ኣብ ሓደጋ ዜእቱ ኸይከውን ይኽእል እዩ።
ይኹን እምበር፡ መብዛሕትኡ ውሳነታትናን እንገብሮ ምርጫታትን፡ ዓብዪ ጽልዋ ኼሕድረልና ይኽእል እዩ።
ስለዚ፡ ናይ ምውሳን ክእለትና ኣብ ክንዲ ህውከትን ባእስን ጓህን ዝመልኦ ህይወት፡ ህዱእን ሰላማውን ህይወት ክንነብር ኪሕግዘና ይኽእል እዩ።
ጥበባዊ ውሳነ ኽንገብር እንታይ ኪሕግዘና ይኽእል፧
ኣምላኽ ጥበበኛታት ክንከውን ኪሕግዘና ፍቓደኛ ኸም ዝዀነን ክእለት ከም ዘለዎን ከይተጠራጠርና ኽንኣምን ኣሎና።
ብዘይካዚ፡ ብድራኸ መንፈስ ኣምላኽ ኣብ እተጻሕፈ ምኽሪ ብምውካል ኣብ ቃል የሆዋን ኣብ መገዱን እምነት ከነሕድር ኣሎና።
ናብኡ ብዝቐረብናን ንቓሉ ዘሎና ፍቕሪ ብዝዓበየን መጠን፡ ኣብ ፍርድታቱ ዝያዳ ምትእምማን ከነሕድር ኢና።
በዚ ኸምዚ ድማ፡ ውሳነታት ቅድሚ ምግባርና ኣብ ቃል ኣምላኽ ናይ ምውካስ ልማድ ከነማዕብል ንኽእል ኢና።
እቲ ፈቃር ኣምላኽና ዅሉ ሳዕ ብዛዕባ ረብሓ እሙናት ኣገልገልቱ እዩ ዚሓስብ።
መጽሓፍ ቅዱስ፡ ንብዘሎ ንብዓት ካብ ኣዒንቶም ኪደርዝ እዩ፣ ደጊም ሞት ኣይኪኸውንን፡ ደጊም እውን ሓዘን ወይ ኣውያት ወይ ስቓይ ኣይኪኸውንን እዩ ይብል።
ነቶም ንፍቕሪ ኣምላኽ ሞሳ ዘሎናን ንዕኡ ኸም ገዛኢና ጌርና እንእዘዞን ዘበልናስ፡ ከመይ ዝበለ ዜደንቕ መጻኢ ዀን እዩ ዚጽበየና ዘሎ! ቃል የሆዋ፡ መንቅብ ንዘይብሉ ኣስተብህለሉ፡ ንቕኑዕ ከኣ ርኣዮ፡ መጻኢ እቲ ሰብ እትስ ሰላም ኪኸውን እዩ።
ኵሎም ኣበስቲ ግና ኪጠፍኡ እዮም ይብለና።
መንቅብ ዘይብሉ ሰብ፡ ንየሆዋን ንወዱን ይፈልጦም፡ ፍቓድ ኣምላኽ ድማ ይገብር እዩ።
ነቲ ኣብ ዚርከብ፡ ዓለም ከኣ ትሓልፍ እያ ዘላ፡ ትምኒታ እውን ከምኡ፣ እቲ ፍቓድ ኣምላኽ ዚገብር ግና ንዘለኣለም ይነብር ዚብል ቃላት ብቝም ነገር እዩ ዚርእዮ።
መወዳእታ ዓለም ኪቐርብ ከሎ ድማ፡ ብህጹጽ ንየሆዋ ኽንጽበዮን መገዱ ኽንሕሉን ኣሎና።
ማርታ ንየሱስ ፍሉይ ምግቢ ኣብ ምስራሕ ትሕዝቲ ነበረት፣ ብማርያም ከኣ ተበሳጨወት።
የሱስ፡ ማርታ ብዙሕ ነገራት ክትገብር ትጽዕር ከም ዘላ ተገንዚቡ፡ ብሕያውነት፡ ማርታ፡ ማርታ፡ ብብዙሕ ነገር ትጭነቕን ትሽገርን ኣለኺ በላ።
ሒደት ምግቢ እኹል ከም ዝዀነ ድማ ሓበራ።
ማርያም ሸለልተኛ ኸም ዝዀነት ኰይኑ ኸይስምዓ ኢሉ ኸኣ፡ ማርያምሲ ጽቡቕ ግደ ሓርያ ኣላ፣ ካብኣ ኸኣ ኣይኪውሰድን እዩ በለ።
ማርያም ኣብቲ ፍሉይ ኣጋጣሚ እቲ እንታይ ከም ዝበልዐት ረሲዓቶ ኽትከውን እትኽእል እኳ እንተ ዀነት፡ ንየሱስ ብኣቓልቦ ስለ ዝሰምዓቶ ንዝረኸበቶ ናእዳን መንፈሳዊ ምግብን ግና ፈጺማ ኣይትርስዖን እያ።
ልዕሊ 60 ዓመት ጸኒሑ፡ ሃዋርያ ዮሃንስ፡ የሱስ ድማ ንማርታን ንሓብታን የፍቅሮም ነበረ ኢሉ ጸሓፈ።
እዚ ብድራኸ መንፈስ እተጻሕፈ ቓላት እዚ፡ ማርታ ነቲ የሱስ ዝሃባ ፍቕራዊ እርማት ኣብ ልባ ኸም ዘሕደረቶን ኣብ ዝተረፈ ህይወታ ብምሉኡ ንየሆዋ እምንቲ ዀይና ኸም ዘገልገለትን ዚሕብር እዩ።
ናይ የሆዋ መሰኻኽር ከቢድን ቀጻልን መስጐጕቲ እኳ እንተ ኣጋጠሞም፡ ወትሩ ብተስፋኦም ይሕጐሱ እዮም።
ንኣብነት፡ ሓያሎ ኣሕዋትናን ኣሓትናን ኣብ ኤርትራን ሲንጋፖርን ደቡብ ኮርያን ተኣሲሮም ኣለዉ፣ መብዛሕትኦም ከኣ ምስቲ የሱስ ሰይፊ ኸየልዕሉ ዝኣዘዞም ቃል ተሰማሚዖም ስለ እተመላለሱ እዮም ተኣሲሮም።
ሓያሎ ናይ የሆዋ መሰኻኽር ከቢድ መስጐጕቲ ተጻዊሮም እዮም።
እቲ ዘጋጠሞም ናይ እምነት ፈተና ድማ እተፈላለየ እዩ።
ብዙሓት ኣሕዋትና፡ ድኽነት፡ ውግእ ሓድሕድ ወይ ባህርያዊ ሓደጋታት ተጻዊሮም እዮም።
ካልኦት ከኣ ከም ሙሴን ካልኦት ኣበውን ዓለማዊ ምሾት ወይ ዝና ገዲፎም እዮም መጺኦም።
ኣብ ፍቕረ ንዋይን ጥቕሚ ርእስኻ ቐዳምነት ኣብ ምሃብን ዘተኰረ ህይወት ኪነብሩ ንዚቐርበሎም ፈተና ኣበርቲዖም ይቃለስዎ እዮም።
ከምኡ ኺገብሩ ዝሓገዞም እንታይ እዩ፧
እታ ንየሆዋ ዘላቶም ፍቕርን እታ ኣብቲ የሆዋ ንዅሉ ዘይፍትሓውነት ከም ዜዐርዮን ነቶም እሙናት ኣገልገልቱ ጽድቂ ኣብ ዚሰፍና ሓዳስ ዓለም ናይ ዘለኣለም ህይወት ብምሃብ ከም ዚኽሕሶምን ዘተስፈዎ ተስፋ ዘላቶም ድልድልቲ እምነትን እያ።
የሱስ ንሰዓብቱ፡ እንታይ ከም ዚኣምኑ ምሕታቶም ኣየፍርሆን እዩ ነይሩ።
ንስኻ እውን ኣብነቱ ስዓብ።
ውሉዳትካ ፍዅስ ኢልዎም ሓሳባቶም ኪገልጹ ኣብ ዚኽእሉሉ እዋን፡ ስምዒታቶም ኪገልጹ ሕተቶም።
ውሉድካ ብዛዕባ ገሊኡ ትምህርቲ ዚጣራጠር እንተ ዀይኑ፡ እምብዛ ሓያል ምላሽ ከይትህቦ ወይ ከም ዝሰጋእካ ዄንካ ኸይትምልስ ተጠንቀቕ።
የግዳስ፡ ነቲ ጕዳይ ኪሓስበሉ ብትዕግስቲ ሓግዞ።
ውሉድካ ብቕንዕና ሕቶታት ዚሓትት፡ ተገዳስነት ስለ ዘለዎን ኪርዳእ ስለ ዚደልን እዩ።
የሱስ ገና ወዲ 12 ዓመት ከሎ፡ ከቢድ ሕቶታት ሓቲቱ እዩ።
ንውሉዳትካ ኣጸቢቕካ ፍለጦም፣ ኣተሓሳስባኦምን ስምዒታቶምን ሻቕሎቶምን ፍለጥ።
ኣብ ክርስትያናዊ ኣኼባታት ስለ ዚእከቡን ምሳኻ ኣብ ኣገልግሎት ወፍሪ ስለ ዚሳተፉን ጥራይ፡ እምነት ከም ዘለዎም ጌርካ ኣይትደምድም።
የግዳስ፡ ኣብ መዓልታዊ ንጥፈታትካ ብዛዕባ መንፈሳዊ ነገራት ኣመያይጦም።
ምሳታቶም ጸሊ፣ ምእንታኦም እውን ጸሊ።
ኣብ እምነቶም እንታይ ፈተና ኸም ዜጋጥሞም ክትፈልጥ ጽዓር፣ ብኸመይ ከም ዚዋጽኡሉ ድማ ሓግዞም።
የሱስ ቀዳምነት ዚህቦ ዝነበረ ዕዮ፡ ብስራት መንግስቲ ኣምላኽ ምስባኽ እዩ።
ኰይኑ ግና፡ ጓሶትን መምህራንን ምእንቲ ኪዀኑ ኢሉ፡ ንኻልኦት ንምስልጣን እውን ግዜ መዲቡ እዩ።
ፊልጶስ ብዕዮ ወንጌላውነት ትሑዝ እኳ እንተ ነበረ፡ ኣርባዕተ ኣዋልዱ ንፉዓት ሰበኽቲ ቕዱስ ጽሑፋዊ ሓቅታት ምእንቲ ኪዀና ሓጊዝወን ኪኸውን ኣለዎ።
ከምዚ ዝበለ ስልጠና፡ ሎሚ ኽሳዕ ክንደይ እዩ ዜድሊ፧
ኣብ ብዘላ ዓለም፡ ቍጽሪ እቶም ብስራት መንግስቲ ኣምላኽ ዚቕበሉ ዘለዉ ሰባት ይበዝሕ ኣሎ።
ዘይተጠምቁ ሓደስቲ እውን ንኣገዳስነት ብሕታዊ መጽናዕቲ መጽሓፍ ቅዱስ ኪርድእዎ ኣለዎም።
ነቲ ብስራት ንኻልኦት ብኸመይ ከም ዚሰብኩ፡ ብዛዕባ ሓቂ እውን ብኸመይ ከም ዚምህሩ ኺፈልጡ ኣለዎም።
ኣብ ጉባኤታትና ዚርከቡ ኣሕዋት፡ ኣገልገልቲ ጉባኤን ሽማግለታትን ንምዃን ዜድሊ ብቕዓት ምእንቲ ኼማልኡ፡ ኣበርቲዖም ኪዓይዩ መተባብዒ የድልዮም እዩ።
ብሱላት ክርስትያናት ንሓደስቲ ጽቡቕ ትምህርቲ ብምሃብ፡ መንፈሳዊ ዕቤት ኪገብሩ ኺሕግዝዎም ይኽእሉ እዮም።
ድልዱል ሓዳር ንሓድሕዶም ሕድገታት ብዚገባበሩ ኽልተ ሰባት እዩ ዚቐውም።
ንሓድሕዶም ኪተዓጋገሱን ብናጻ ይቕረ ኺባሃሃሉን ኣለዎም።
እወ፡ ክልቲኦም ሰብ ሓዳር ይጋገዩ እዮም።
ከምኡ ኼጋጥሞም ከሎ ግና፡ ካብ ጌጋታቶም ኪምሃሩ፡ ይቕረ ኺባሃሃሉ፡ ፍቕሪ ፍጽምቲ ማእሰር ሓድነት ክትከውን ኬፍቅዱላ ኣጋጣሚ ይረኽቡ እዮም።
ብተወሳኺ፡ ፍቕሪ ዓቃልን ለዋህን እያ።
ኣይትቕየምን እያ።
ኣብ መንጎ ሰብ ሓዳር ዚፍጠር ዘይምርድዳኣት ብቕልጡፍ ኪፍታሕ ኣለዎ።
ስለዚ፡ ክርስትያን ሰብ ሓዳር መዓልቲ ኸይዓረበት ፍልልያቶም ኬደቅሱ ኣለዎም።
ካብ ልብኻ ተደሪኽካ ንበደልካ ይቕረታ ንምሕታት፡ ትሕትናን ትብዓትን የድሊ እዩ፣ ይኹን እምበር፡ ከምኡ ምግባር ኣብ መንጎ ሰብ ሓዳር ዚፍጠር ብዙሕ ጸገማት ይፈትሕ፡ ንሓድሕዶም እውን የቀራርቦም እዩ።
ብመንፈሳዊ መዳይ ንቑሕ ምዃን ኪብሃል ከሎ፡ ቅኑዕ ንምግባር ክንሕልን ኣሎና ማለት ጥራይ ኣይኰነን።
ካብቲ ኣብ ስፍራ ኣታኽልቲ ጌተሴማኔ ዘጋጠመ ነገር ሒደት መዓልትታት ኣቐዲሙ፡ የሱስ ንደቀ መዛሙርቱ፡ ናብ የሆዋ ኺምህለሉ ተማሕጺንዎም ነይሩ እዩ።
ስለዚ፡ ብመንፈሳዊ መዳይ ንቑሕ ንምዃን፡ ብጸሎት ክንነቅሕ ኣሎና።
የሱስ ብዛዕባ መወዳእታ ግዜ ኺገልጽ ከሎ፡ ብዘይሓሰብኩምዋ ሰዓት ኪመጽእ እዩ ስለ ዝበለ፡ ብመንፈሳዊ መዳይ እንታኸሰሉ ግዜ ኣይኰነን፣ ነቲ ሰይጣንን ዓለሙን ዜቕርቡልና፡ ስጋና እውን ዚምነዮ ዘይጭበጥ ሕልሚ እንስዕበሉ ግዜ እውን ኣይኰነን።
ኣምላኽን ክርስቶስን ብመጽሓፍ ቅዱስ ገይሮም፡ ኣብ ቀረባ እዋን እንታይ ከም ዚጽበየናን ከመይ ጌርና ኽንነቅሕ ከም ዘሎናን ተማሕጺኖምና ኣለዉ።
ንመንፈሳውነትናን ነቲ ምስ የሆዋ ዘሎና ርክብን ከነተኵረሉ፡ ንመንግስቲ ኣምላኽ ድማ ቀዳምነት ክንህብ ኣሎና።
ነቲ ዚመጽእ ድሉዋት ምእንቲ ኽንከውን፡ ነዚ ዘለናሉ ግዜን ነዚ ዚኸውን ዘሎ ፍጻመታትን ከነለልዮ ኣሎና።
ከም እተነዓቕና ወይ ከም እተበደልና ዀይኑ እንተ ተሰሚዑና፡ ስምዒታትና ምቍጽጻር ኪኸብደና ይኽእል እዩ።
ብሰንኪ ዓሌትና፡ ሕብሪ ቘርበትና፡ ወይ ካልእ ኣካላዊ ትርኢትና እንተ ተገፊዕና ኣዚና ኽንጕሂ ንኽእል ኢና።
እዚ ግፍዒ እዚ ዝበጽሓና ብሓደ ኣማኒ ዝዀነ ብጻይና እንተ ዀይኑ እሞ ኸኣ ክሳዕ ክንደይ ኰን እዩ ዜጕሂ! ነቲ መጽሓፍ ቅዱስ፡ መንፈስና ኽንገትእን ንዅራ ኸይንህወኽን ዚህበና ምኽሪ ኣብ ግብሪ ምውዓሉሲ ኽሳዕ ክንደይ ጥበባዊ ዀን እዩ! ኵላትና ብቐሊሉ ተነቀፍቲ ኸይንኸውንን ዝያዳ ይቕረ ኽንብልን ጻዕሪ ኽንገብር ከም ዘሎና ፍሉጥ እዩ።
የሆዋን የሱስን ንበደል ምሕዳግ ኣርዚኖም እዮም ዚርእይዎ።
እሞኸ፡ ዝያዳ ይቕረ ኽትብል ወይ ስምዒትካ ኽትቈጻጸር የድልየካ ደዀን ይኸውን፧
መብዛሕትኡ ግዜ፡ ስምዒቶም ዘይቈጻጸሩ ሰባት ይምረሩ እዮም።
በዚ ምኽንያት እዚ ድማ፡ ካልኦት ኪቐርብዎም ኣይደልዩን ይዀኑ።
ዚምረር ሰብ ኣብ ጉባኤ ሕማቕ ጽልዋ ኺገብር ይኽእል እዩ።
እቲ ሕጂ የሆዋ ንዓና ዚቐርጸሉ ዘሎ ሃዋህው፡ ከም መንፈሳዊ ገነት ጌርካ ይርአ እዩ።
ኣብ ከባቢና ዘላ ዓለም እክይቲ እኳ እንተ ዀነት፡ ንሕና ግና ድሕንነትን ውሕስነትን ይስምዓና ኣሎ።
ንየሆዋ ፈሊጥናዮ፡ ኣባታዊ ፍቕሩ እውን ጥዒምና ኢና።
ኣብ ሓዳስ ዓለም፡ መንፈሳዊ ገነት ዜምጽኦ በረኸት ምሉእ ብምሉእ ከነስተማቕሮ ኢና።
ሽዑ፡ ምስቲ መንፈሳዊ ገነት ዚሳነ ቓል ብቓሉ ገነት ኣብ ትሕቲ ግዝኣት መንግስቲ ኣምላኽ ኪህሉ እዩ።
ኣብቲ ምድሪ እትሕደሰሉ እዋን፡ የሆዋ ንነበርቲ ምድሪ ኪቐርጾም፡ ሕጂ ኽንግምቶ ኻብ እንኽእል ንላዕሊ ድማ ኪምህሮም እዩ።
ብዘይካዚ፡ ኣምላኽ ንኣእምሮናን ንሰብነትናን ፍጹም ስለ ዚገብሮ፡ ትምህርቱ ኣብ ልብና ኸነሕድሮን ብዘይ እንታ ኣብ ግብሪ ኸነውዕሎን ኢና።
ስለዚ፡ ንዓና ንምቕራጽ ዚገብሮ ጻዕሪ ኸም መግለጺ ፍቕሪ ጌርና ብምርኣይ፡ ብሕጂ እውን ንየሆዋ ንገዝኣዮ።
ኣብ ቀዳሞት ሒደት ዘመናት ድሕሪ ክርስቶስ፡ ሓያሎ ሰባት ንመጽሓፍ ቅዱስ ብግሪኽኛ ወይ ብላቲን ኬንብብዎ ይኽእሉ ነይሮም እዮም።
ስለዚ፡ ንትምህርትታት ቃል ኣምላኽ ምስ ትምህርቲ እታ ቤተ ክርስትያን ኬነጻጽርዎ ይኽእሉ ነይሮም እዮም።
ብመሰረት እቲ ኣብ መጽሓፍ ቅዱስ ዘንበብዎ ድማ፡ ገሊኣቶም ነቲ ቕዱስ ጽሑፋዊ ዘይኰነ ትምህርትታት ቤተ ክርስትያን ነጺጎምዎ እዮም፣ እንተዀነ ግና፡ ርእይቶኦም ብግህዶ ምግላጽ ሓደገኛ፡ ካብኡ ሓሊፉ እውን ንህይወቶም ዜስግእ እዩ ነይሩ።
ግዜ እናሓለፈ ምስ ከደ፡ ሓፋሽ ህዝቢ ነቲ መጽሓፍ ቅዱስ ዚርከበሉ ዝነበረ ቛንቋታት ምጥቃም ሓደጎ፣ ቤተ ክርስትያን ከኣ ነቲ ቓል ኣምላኽ ናብ ተራ ቛንቋታት ንምትርጓም ዚግበር ጻዕርታት ትጻረሮ ነበረት።
ካብቲ ቤተ ክርስትያን እትምህሮ እተፈልየ ርእይቶ ዘለዎ ድማ፡ ከቢድ መቕጻዕቲ እዩ ዚጽበዮ ነይሩ።
እሙናት ቅቡኣት ኣገልገልቲ ኣምላኽ በብሒደት ኪእከቡ ይግደዱ ነይሮም፣ ገሊኣቶም ድማ ጠሪሶም ኪእከቡ ኣይክእሉን እዮም ነይሮም።
እቶም ቅቡኣት ንጉሳዊ ኽህነት ብእተወደበ መገዲ ኼገልግሉ ኣይከኣሉን።
ክንወስዶ ዘሎና ቐዳማይ ስጕምቲ፡ ናብ የሆዋ ልባዊ ጸሎት ምቕራብ እዩ።
ስክፍታ፡ ሻቕሎት፡ ወይ ጭንቀት ዚፈጥረልካ ዅነታት እንተ ኣጋጢሙካ፡ ልብኻ ናብቲ ፈቃር ሰማያዊ ኣቦኻ ኣፍስስ።
ዘጋጠመካ ሽግር ክትፈትሕ ዝከኣለካ ምስ ገበርካ እትጽልዮ ልባዊ ጸሎት፡ ከይትጭነቕ ኪሕግዘካ ይኽእል እዩ።
ብኸመይ፧
ብኸመይ፧
ንልብናን ንኣእምሮናን ካብ ዚርብሽ ሓሳባት ናጻ ኺገብሮ ዚኽእል ውሽጣዊ ህድኣት ብምሃብ እዩ።
ሓያሎ ሰባት ነዚ ተመኲሮምዎ እዮም።
ኣብ ክንዲ ብጭንቀትን ብዚርብሽ ሓሳባት ዚሳቐዩ፡ ሰብ ኪሓስቦ ኻብ ዚኽእል ንላዕሊ ዝዀነ ሰላምን ህድኣትን ኪረኽቡ ኣምላኽ ሓጊዝዎም እዩ።
ንዓኻ እውን፡ ሰላም ኣምላኽ ንዝዀነ ይኹን ጸገም ከተሰንፎ ኺሕግዘካ ይኽእል እዩ።
ነቲ፡ ኣነ ኣምላኽካ እየ እሞ፡ ኣይትጨነቕ።
ከጽንዓካ፡ እወ፡ ክረድኣካ እየ ዚብል የሆዋ ዘተስፈዎ ተስፋ ምሉእ ብምሉእ ክትኣምኖ ትኽእል ኢኻ።
የሆዋ ነቲ ዝሃበና ኽእለታት ጽቡቕ ጌርና ኽንጥቀመሉ እዩ ዚጽበየና።
ስለምንታይ ከምኡ ንብል፧
ምኽንያቱ፡ የፍቅረና እዩ፡ ንተውህቦና ኽንጥቀመሉ ኸለና ዕግበት ከም እንረክብ እውን ይፈልጥ እዩ።
ምስናይዚ፡ ደቂ ሰብ ድሩት ዓቕሚ ኸም ዘለዎም የሆዋ ይፈልጥ እዩ።
ብርእስና ኻብ ዘይፍጽምናን ሓጢኣትን ሞትን ሓራ ኽንከውን ከቶ ኣይንኽእልን ኢና፣ ኵላትና ነናትና ናይ ምምራጽ ናጽነት ስለ ዘሎና እውን፡ ንኻልኦት ሰባት ክንቈጻጸር ኣይንኽእልን ኢና።
ዘዋህለልናዮ ፍልጠት ወይ ተመክሮ ብዘየገድስ ድማ፡ ምስ ናይ የሆዋ ኺነጻጸር ከሎ፡ ደረጃና ወትሩ ኸም ናይ ቈልዑ እዩ።
እምበኣር፡ ኣብ ዝዀነ ይኹን ኵነታት፡ ኣብ መሪሕነት የሆዋ ኽንውከል ኣሎና፣ ከም ዚድግፈናን ንሕና ዘይንኽእሎ ኸም ዚገብረልናን እምንቶ ኸነሕድር ኣሎና።
ምስናይዚ ድማ፡ ጸገማት ንምፍታሕን ንሰባት ንምሕጋዝን ግቡእ ስጕምቲ ኽንወስድ ኣሎና።
ብሓጺሩ፡ ብየሆዋ ኽንእመን፡ ሰናይ ከኣ ክንገብር ኣሎና፣ እወ፡ ብተኣማንነት ክንመላለስ ኣሎና።
ባርዚላይ ነቲ ዕድመ ኣይተቐበሎን።
ስለምንታይ ከምኡ ንብል፧
ብዕድመ ደፊኡ ስለ ዝነበረ፡ ነቲ ንጉስ ጾር ኪዀኖ ኸም ዘይደሊ ነገሮ።
እቲ ምናልባት ወዱ ነይሩ ኪኸውን ዚኽእል ኪምሃም ኣብ ክንዳኡ ኪኸይድ ድማ ተማሕጸነ።
ትሕትና ንባርዚላይ ሚዛናዊ ውሳነ ኺገብር ሓጊዛቶ እያ።
ንዕድመ ዳዊት ዘይተቐበሎ፡ ሓላፍነት ኪቕበል ከም ዘይበቅዕ ስለ እተሰምዖ ወይ ኣብ ግዜ እርጋኑ ጾር ዘይብሉ ናብራ ኺነብር ስለ ዝደለየ ኣይኰነን።
ኵነታቱ ኸም እተለወጠን ዓቕሙ ድሩት ምዃኑን ስለ እተገንዘበ እዩ።
ካብ ዓቕሙ ንላዕሊ ኺስከም ኣይደለየን።
ኣብ ስልጣን፡ ዝና፡ ወይ ተፈላጥነት ነተኵር እንተ ዄንና፡ ምትህልላኽን ምቅንናእን ጓህን ጥራይ እዩ ዜፍርየልና።
ትሕትና ግና ብዅሉ ኽእለትናን ጻዕርናን ንኣምላኽ ክብሪ ኸነምጽእን ንኻልኦት ንምሕጋዝ ዚከኣለና ኽንገብርን ትሕግዘና።
የሆዋ ኺፍራህ ዚግብኦ ፈጣሪ እዩ።
ኵሉ እቲ ዝፈጠሮ ነቲ ልዑል ስርዓታቱ ዜማልእ እዩ።
የሆዋ ብፍቕሪ ተደሪኹ ንዅሉ ፍጥረት ዶብ ገይሩሉ እዩ።
ኵሉ ብስኒት ምእንቲ ኺዓዪ፡ ሕግታት ተፈጥሮን ስነ ምግባርን ኣውጺኡ እዩ።
ስለዚ፡ ኣብ ዩኒቨርስ ዘሎ ዅሉ ነገራት ኣብ ዕላማ ኣምላኽ ነናቱ ቦታን እጃምን ኣለዎ።
የሆዋ ዅሉ ፍጥረቱ ብሓደ ተዋዲዱ ብዛዕባ ዚዓይየሉ መገዲ ስርዓት ኣውጺኡ እዩ።
በዚ ምኽንያት እዚ ድማ ሕጊ ስሕበት፡ ኣብ ከባቢ ምድሪ ንዘሎ ሃዋህው ኣየር ከይወጽእ ይሕዞ፡ ንማዕበላትን ውቅያኖሳትን ይቈጻጸር፡ ኣብቲ ኣብ ምድሪ ንዘሎ ህይወት ኣገዳሲ ዝዀነ ስርዓት ተፈጥሮ እውን እጃሙ የበርክት እዩ።
ኵሉ ፍጥረት፡ እንተላይ ደቂ ሰብ፡ በዚ ዶብ እዚ ይቕየዱ እዮም።
ብንጹር እምበኣር፡ ኣብ ፍጥረት ዚርአ ስርዓት፡ ኣምላኽ ንምድርን ንደቂ ሰብን ዕላማ ኸም ዘለዎ እዩ ዚምስክር።
ኣብ ኣገልግሎትና፡ ሰባት ኣብቲ ነዚ ዜደንቕ ስርዓት እዚ ዝፈጠረ ኣምላኽ ከም ዜተኵሩ ኽንገብርዶ ኣይግብኣናን፧
እቲ ንሙሴ ተኪኡ መራሒ ዝዀነ እያሱ ንህዝቢ ኣምላኽ መሪሑ ምስ ከነኣናውያን ኪዋጋእ ከሎ፡ መስፍን ሰራዊት የሆዋ ኣበራቲዕዎ እዩ።
ብግዜ ንጉስ ህዝቅያስ ድማ፡ ኣዝዮም ብዙሓት ሰራዊት ኣሶር መጺኦም ንየሩሳሌም ከበብዋ።
ኰይኑ ግና፡ ኣብ ሓንቲ ለይቲ፡ መልኣኽ የሆዋ ወጺኡ፡ ኣብ ሰፈር ኣሶራውያን 185,000 ሰባት ቀተለ።
መላእኽቲ ፍጹማት እኳ እንተ ዀኑ፡ እቶም መላእኽቲ ዚሕግዝዎም ሰባት ግና ፍጹማት ከም ዘይኰኑ ርግጽ እዩ።
ሓደ እዋን፡ ሙሴ ንስም የሆዋ ኣይቀደሰን።
እያሱ ምስ ጊብዖናውያን ኪዳን ቅድሚ ምእታዉ መምርሒ ኣምላኽ ኣየናደየን።
ህዝቅያስ፡ ንሓጺር እዋን እውን ይኹን፡ ልቡ ተዓበየ።
ይኹን እምበር፡ እዞም ሰባት እዚኦም ዘይፍጹማት እኳ እንተ ነበሩ፡ እስራኤላውያን ንመሪሕነቶም ኪስዕቡ የድልዮም ነበረ።
የሆዋ ነዞም መራሕቲ ብመላእኽቲ ገይሩ ይድግፎም ነይሩ እዩ።
እወ፡ የሆዋ ንህዝቡ ይመርሖም ነይሩ እዩ።
‘ልብኻ ዚብለካ ግበር ዚብል ልሙድ ኣበሃህላ ኣሎ።
እዚ ግና ሓደገኛ ኪኸውን ይኽእል እዩ።
ቅዱሳት ጽሑፋት እውን ኣይድግፎን እዩ።
መጽሓፍ ቅዱስ፡ በቲ ዘይፍጹም ልብና ወይ ብስምዒት ተደሪኽና ውሳነታት ከይንገብር የጠንቅቐና እዩ።
ጸብጻባት መጽሓፍ ቅዱስ ድማ፡ ልብኻ ዚብለካ ምግባር ዘለዎ ሳዕቤን ይገልጸልና እዩ።
በቲ ዘይፍጹም ልብና ኽንእመን ግቡእ ዘይኰነሉ ቐንዲ ምኽንያት፡ ልቢ ኻብ ኵሉ ጠላምን ቀባጽን ስለ ዝዀነ እዩ።
እሞኸ፡ ልብና ዚብለና ምግባርና ዀነ ስምዒታትና ንኣተሓሳስባናን ንተግባራትናን ኪመርሖ ምፍቃድ እንታይ ሓደጋ ኣለዎ፧
ንኣብነት፡ ተቘጢዕና ኸለና ውሳነታት እንተ ጌርና እንታይ እዩ ዜጋጥመና፧
ከምኡ ጌርና ንፈልጥ እንተ ዄንና፡ መልሲ እዛ ሕቶ እዚኣ ኣይጠፍኣናን እዩ።
ተስፋ ኣብ ዝቘረጽናሉ እዋንከ ጥዑይ ውሳነታት ክንገብር ንኽእልዶ፧
እምበኣር፡ ብስምዒታትና ተደሪኽና ኣገዳሲ ውሳነታት ንገብር እንተ ዄንና፡ ብስምዒታትና ብቐሊሉ ኽንታለል ንኽእል ኢና።
ኣብ የሩሳሌም ኣብ መንጎ ህዝቢ ዝነበሩ ገለ ግሪኻውያን ጵሮሴሊት፡ ብየሱስ ስለ እተመሰጡ፡ ምስኡ ኺራኸቡ ንሃዋርያ ፊልጶስ ሓተትዎ።
የሱስ ግና፡ ካብቲ ዚጽበዮ ዝነበረ ኣገዳሲ ጕዳያት ኬስግል ኣይደለየን።
ብኢድ ጸላእቲ ኣምላኽ መስዋእታዊ ሞት ምእንቲ ኸይመውት፡ ኣብ ህዝቢ ተፈላጥነት ኪረክብ ከም ዘይደለየ ንጹር እዩ።
ስለዚ፡ ድሕሪ ሓጺር እዋን ከም ዚመውት ምስ ገለጸ፡ ንእንድርያስን ንፊልጶስን፡ እቲ ንነፍሱ ዚፈትዋ ኼጥፍኣ እዩ፣ እቲ ንነፍሱ ኣብዛ ዓለም እዚኣ ዚጸልኣ ግና ንናይ ዘለኣለም ህይወት ኪሕልዋ እዩ በሎም።
ነቲ ናይ ምፍላጥ ሃንቀውታ እቶም ግሪኻውያን ምላሽ ኣብ ክንዲ ዚህበሉ፡ ሰዓብቱ ኸምኡ ጥቕሚ ርእሶም ዚስውኡ ኪዀኑ መሃረ፣ ነቲ ኣብ ናይ ሎሚ ጥቕሲ ዘሎ ቓላት ድማ በለ።
ፊልጶስ ነቶም ዝሓተትዎ እዚ ኣወንታዊ መልእኽቲ እዚ ኸም ዝነገሮም ዜጠራጥር ኣይኰነን።
የሱስ ካብቲ ብስራት ናይ ምስባኽ ቀንዲ ዕላማኡ ዘየስግል እኳ እንተ ነበረ፡ ኵሉ ሳዕ ኣይኰነን ብዛዕባ ዕዮ ዚሓስብ ነይሩ።
መስጐጕቲ ኼጋጥመና ኸሎ፡ ብጽድቃዊ ስርዓታትን ሕግታትን ኣምላኽ ክንመላለስ ጻዕሪ ንገብር ኢና።
ግብርታት ጽድቂ እናገበርና ብርሃንና ብምብራህ፡ ንስም የሆዋ ኽብሪ ነምጽኣሉ ኢና።
ከም ቅዱሳት ህዝቢ መጠን ከኣ፡ ብኣነባብራና ሕግታት የሆዋ ሰናይን ቅኑዕን ምዃኑ፡ ክስታት ሰይጣን ድማ ሓሶት ምዃኑ ነርኢ ኢና።
ክንጋገ ኸለና፡ ካብ ልብና ተነሲሕና ነቲ ንየሆዋ ዜሕስር ተግባራት ምግባር ንሓድጎ ኢና።
የሆዋ፡ ብመሰረት መስዋእቲ ክርስቶስ ንሓጢኣት እቶም ዚኣምኑ ይቕረ ይብል እዩ።
ነቶም ርእሶም ንዕኡ ዝወፈዩ ዘበሉ ድማ ኣምለኽቱ ገይሩ ይቕበሎም እዩ።
የሆዋ ንቕቡኣት ክርስትያናት ከም ደቁ፡ ነቶም ካልኦት ኣባጊዕ ከኣ ከም ፈተውቱ ገይሩ ኣጽዲቕዎም እዩ።
ስለዚ፡ ሕጂ እውን እንተ ዀነ፡ ሳላ በጃ ኣብ ቅድሚ ኣቦና ጽድቃዊ ኣቕዋም ኪህልወናን ኣብ ምቕዳስ ስሙ እጃምና ኸነበርክትን ክኢልና ኢና።
ንሕና እውን የሆዋ ኸም ዚሰምዓናን ብሓጐስ ምእንቲ ኽንጻወር ከም ዜበርትዓናን ብምትእምማን ናብኡ ኽንጽሊ ንኽእል ኢና።
ጸሎትና መልሲ ኺረክብ ከሎ ድማ፡ እምነትና ዝያዳ ኽትድልድል እያ።
እምነት ሓንቲ መዳይ ፍረ መንፈስ ስለ ዝዀነት፡ ከምቲ የሱስ ዜተባብዓና፡ መንፈስ ኣምላኽ ምእንቲ ኺውሃበና፡ ብቐጻሊ ኽንልምን ኣሎና።
ይኹን እምበር፡ ናብ ኣምላኽ እንጽልዮ ጸሎት፡ ብብሕቲ ሓገዙ ንምርካብ ዚቐርብ ለመና ጥራይ ኪኸውን የብሉን።
ንየሆዋ፡ መዓልቲ መዓልቲ ብዛዕባ እቲ ምጽብጻቡ ዘይከኣል ብዙሕ ዝዀነ ዜደንቕ ግብርታት ከነመስግኖን ክንውድሶን ንኽእል ኢና! ብዘይካዚ፡ ኣብ ጸሎትና፡ ንእሱራት ከም መተኣስርቶም ኴንና ኽንዝክሮም ኣሎና።
ኣብ መላእ ዓለም ብዛዕባ ዘለዉ ኣሕዋትና፡ ብፍላይ ከኣ ብዛዕባ እቶም ዚመርሑና እውን ክንጽሊ ኣሎና።
የሆዋ ነቲ ብሓድነት እንጽልዮ ጸሎት ብኸመይ ምላሽ ከም ዚህበሉ ኽንርኢ ኸለና ልብና ይትንከፍ እዩ!—።
ቦኣዝ ብዛዕባ ሩትን ብዛዕባ እቲ ኸም ጓና ዝነበራ ጸገማትን ብንጹር ከም ዘተሓሳሰቦ እዩ ዚሕብር።
ቅድም ቀዳድም፡ ኣብ ግራውቲ ዚዓይዩ ሰብኡት ምእንቲ ኸየሸግርዋ፡ ምስ ኣግራዱ ኽትለግብ ተማሕጺንዋ እዩ።
ማዕረ እቶም ሰብ ውዕለት ድማ እኹል ምግብን ማይን ከም እትረክብ ገይሩ እዩ።
ኣብ ርእሲ እዚ፡ ቦኣዝ ነታ ድኻ ጓና ብኣኽብሮት ተዛሪብዋን ኣጸናኒዕዋን እዩ።
ቦኣዝ በቲ ሩት ንሓማታ ናእሚ ዘርኣየታ ፍቕሪ ጥራይ ዘይኰነስ፡ ሩት ኣምላኺት የሆዋ ብምዃና ተደሪኹ እዩ ለዊሁላ።
ከም ሓቂ፡ ለውሃት ቦኣዝ መግለጺ እቲ የሆዋ ነታ ኣብ ትሕቲ ኣኽናፉ እተማዕቈበት ሰበይቲ ብተኣማንነት ዘርኣያ ፍቕሪ እዩ ነይሩ።
ሎሚ እውን ብተመሳሳሊ፡ ለውሃትና ንዅሉ ዓይነት ሰብ፡ ሓቂ ምእንቲ ኼለልን የሆዋ ኽሳዕ ክንደይ ከም ዜፍቅሮ ምእንቲ ኺስምዖን ኪሕግዝ ይኽእል እዩ።
እቶም ንመጽሓፍ ቅዱስ ዝጸሓፉ ሰባት ተባዓትን ቅኑዓትን ምንባሮም ንእምነትና የደልድሎ እዩ።
ብዙሓት ጥንታውያን ጸሓፍቲ ንመራሕቶም ይሽሕጡን ንመንግስትታቶም የመጕሱን ነይሮም እዮም።
ነብያት የሆዋ ግና ወትሩ ሓቂ እዮም ዚዛረቡ ነይሮም።
ጕድለታት ህዝቦምን ነገስታቶምን ካብ ምሕባር ድሕር ኣይበሉን።
ጕድለታት ገዛእ ርእሶምን ጕድለታት ካልኦት ገላዉ ኣምላኽን እውን ብንጹር ገሊጾም እዮም።
ብዙሓት ሰባት ነቲ ኣብ መጽሓፍ ቅዱስ ዘሎ ስርዓታት ምስ ረኣዩ፡ መጽሓፍ ቅዱስ ብድራኸ መንፈስ ኣምላኽ ከም እተጻሕፈ ኣሚኖም እዮም።
ስርዓታት መጽሓፍ ቅዱስ ካብቲ ንብዙሓት ሰባት ባሮት ዝገበረ ናይ ሓሶት ኣምልኾን ማሪታዊ እምነትን ሓራ ይገብረና እዩ።
ትምህርቲ ፍልቀት ንተፈጥሮ ኸም ኣምላኽ እዩ ዚገብሮ፣ ከም ናይ የሆዋ ዓይነት ሓይሊ ኸም ዘለዎ ገይሩ እውን እዩ ዚገልጾ።
እቶም ኣምላኽ የልቦን ዚብሉ ሰባት፡ መጻኢና ምሉእ ብምሉእ ኣብ ኢድና ኸም ዘሎ እዮም ዚኣምኑ።
ዝሓሸ መጻኢ ኸም ዚህሉ ግና፡ ርግጽ ተስፋ ኣይህቡን እዮም።
እቲ ኣምላኽ ንእስራኤላውያን ዝሃቦም ሕጊ፡ የሆዋ ነቲ ኣብ መንጎ ደቂ ተባዕትዮን ደቂ ኣንስትዮን ብንጹር ዘይፈላሊ ዓይነት ኣከዳድና ኸም ዚጸልእ ገሊጹ እዩ፣ ኣብዚ ግዜና ኸምኡ ዓይነት ቅዲ ኣሎ።
ካብቲ ኣምላኽ ብዛዕባ ኣከዳድና ዝሃቦ መምርሒ፡ ንደቂ ተባዕትዮ ኸም ደቂ ኣንስትዮ ዜምስሎም፡ ንደቂ ኣንስትዮ ድማ ከም ደቂ ተባዕትዮ ዜምስለን፡ ወይ ኣብ መንጎ ሰብኡትን ኣንስትን ዘሎ ፍልልይ ዘይንጹር ዚገብር ኣከዳድና ኸም ዘይፈቱ ብንጹር ክንርኢ ንኽእል ኢና።
ኣብ ቃል ኣምላኽ፡ ንክርስትያናት ብዛዕባ ኣከዳድና ጽቡቕ ውሳነታት ኪገብሩ ዚሕግዞም ስርዓታት ኣሎ።
ዚነብሩሉ ዓዲ፡ ባህሊ፡ ወይ ክሊማ ብዘየገድስ፡ እዚ ስርዓታት እዚ ኺሕግዞም ይኽእል እዩ።
ኣየናይ ቅዲ ኽዳውንቲ ቕቡል፡ ኣየናይ ድማ ዘይቅቡል ምዃኑ ንምውሳን፡ ዝርዝር መምርሒ ኣየድልየናን እዩ።
የግዳስ፡ ንብሕታዊ ምርጫና እተወሰነ ቦታ ዚፈቅድ ቅዱስ ጽሑፋዊ ስርዓታት ኢና እንስዕብ።
የሆዋ ብመንፈሱ ኣቢሉ ብርታዐ ኺህበና ይኽእል እዩ፣ ኪህበና ድማ ይደሊ እዩ።
ስለዚ፡ ነቲ ኻብ ሰይጣንን እዚ እኩይ ስርዓቱን ዚመጸና ብድሆታት ምእንቲ ኽንምክቶ ነቲ መንፈስ እቲ ኽንጥቀመሉ ኣዝዩ ኣገዳሲ እዩ።
ብዘይካዚ፡ እቲ ውጽኢት መንፈስ ቅዱስ ዝዀነ ቓል ኣምላኽ ስለ ዘሎና እውን ከነማሱ ንኽእል ኢና።
ብዛዕባ እቲ ኣብ ወወርሒ እንረኽቦ፡ ኣብ መጽሓፍ ቅዱስ እተመስረተ መንፈሳዊ ምግቢ እውን ንሕሰብ።
እተን ኣብ ዘለዋ ቓላት፡ ቤት መቕደስ የሩሳሌም ክትህነጽ ከላ እየን ተዘሪበን፣ ኣባና ድማ ኣጸቢቐን ይዓይያ እየን።
ብተወሳኺ፡ በቲ ኣብ ክርስትያናዊ ኣኼባታትን ኣብ ኣኼባታት ወረዳን ኣብ ኣኼባታት ዞባን ኣብ ቲኦክራስያዊ ኣብያተ ትምህርትን ዚውሃበና መለኮታዊ ትምህርቲ እውን የበርትዓና እዩ።
እቲ ዚውሃበና ስልጠና ቕኑዕ ድራኸ ኺህልወናን መንፈሳዊ ሸቶታት ከነውጽእን ንእተፈላለየ ክርስትያናዊ ሓላፍነትና ኽንፍጽምን ኪሕግዘና ይኽእል እዩ።
መንእሰያት ኣብ ኣገልግሎት የሆዋ ብዙሕ ኪዓምሙ ዜኽእሎም ብርታዐ ኣለዎም።
ገሊኦም ኣብ ቤት-ኤል ዜገልግሉ መንእሰያት ኣሕዋት፡ መጽሓፍ ቅዱስን ኣብ መጽሓፍ ቅዱስ እተመስረተ ጽሑፋትን ኣብ ምሕታምን ምጥራዝን እዮም ዚዓይዩ።
ሓያሎ መንእሰያት ኣሕዋትን ኣሓትን ከኣ፡ ኣዳራሻት መንግስቲ ኣምላኽ ኣብ ምህናጽን ኣብ ምክንኻንን ይሕግዙ እዮም።
ባህርያዊ ሓደጋታት ኬጋጥም ከሎ፡ መንእሰያት ተመክሮ ምስ ዘለዎም ናይ የሆዋ መሰኻኽር ሓቢሮም ረድኤት ንምሃብ ጻዕርታት ይገብሩ እዮም።
ብዙሓት መንእሰያት ፈለምቲ ድማ፡ ንደቀባትን ቋንቋ ወጻኢ ንዚዛረቡ ማሕበረሰብን ብስራት የበስሩ ኣለዉ።
ሓደ ዘማሪ፡ እቶም ንየሆዋ ዚደልይዎ ግና፡ ገለ ጽቡቕ እኳ ኣይጐድሎምን ኢሉ ዘሚሩ እዩ።
እወ፡ የሆዋ ነቶም ብቕንኣት ዜገልግልዎ ፈጺሙ ኣየሕፍሮምን እዩ።
ኵላትና ኣብ ኣገልግሎት የሆዋ ዚከኣለና ዘበለ ኽንገብር ከለና፡ የሆዋ ሕያዋይ ምዃኑ ጥዒምናን ርኢናን ኢና።
ብምሉእ ነፍስና ንኣምላኽ ከነገልግል ከለና ድማ፡ መዳርግቲ ዘይብሉ ሓጐስ ንረክብ ኢና።
ሓደ ሰብ ብዘይ ምኽንያት ምንዝርና ብሕጊ ምስ ዚፋታሕ፡ ኪምርዖ ናጻ ኣይኰነን።
ልክዕ እዩ፡ ከምቲ ነብዪ ሆሴእ ነታ ዝመንዘረት ሰበይቱ ጎሜር ይቕረ ዝበለላ፡ ሓደ ሰብ እውን ንዝዘመወ መጻምድቱ ይቕረ ኺብል ይኽእል እዩ።
የሆዋ እውን ብተመሳሳሊ፡ እስራኤል ብመንፈሳዊ መዳይ ምስ ዘመወት እሞ ምስ ተነስሐት፡ ምሒርዋ እዩ።
ምስዚ ብዚተሓሓዝ፡ ሓደ ሰብ፡ መጻምድቱ ኸም ዝዘምወ ምስ ፈለጠ፡ ምስቲ ዝኣበሰ መጻምድቲ ጾታዊ ርክብ ክገብር ፍቓደኛ እንተ ዀይኑ፡ በዚ ተግባሩ እዚ ይቕረ ኸም ዝበሎ ጌርካ ኸም ዚቝጸር፡ ድሕርዚ ድማ ንፍትሕ ቅዱስ ጽሑፋዊ ምኽንያት ከም ዘይህልዎ ኺፍለጥ ይግባእ።
የሱስ ነቲ ኣብ ናይ ሎሚ ጥቕሲ ዘሎ ቓላት ድሕሪ ምትንባሁ፡ ብዛዕባ እቶም ከይተመርዓዉ ኺነብሩ እተዋህቦም ተዛረበ።
ኣስዕብ ኣቢሉ እውን፡ ኪቕበሎ ዚኽእል ይቀበሎ በለ።
ብዙሓት ክርስትያናት ንየሆዋ ብዘይተኸፋፈለ ኣእምሮ ኼገልግልዎ ስለ ዝደለዩ፡ ከይተመርዓዉ ምንባር ሓርዮም ኣለዉ።
ከምኡ ብምግባሮም፡ ኪንኣዱ ይግብኦም።
ካብ የሆዋ ዝረኸብናዮ ጸጋ ብዙሕ በረኸት ዜምጽኣልና እኳ እንተ ዀነ፡ የሆዋ ንዅሉ ዓይነት ኣካይዳ ዕሽሽ ከም ዚብሎ ጌርና ኽንሓስብ የብልናን።
ካብቶም ቀዳሞት ክርስትያናት፡ ብጸጋ ኣምላኽና ኣመኽንዮም ንውርምና ኺገብሩ ዚፍትኑ ሰባት ነይሮም እዮም።
እዞም ዘይእሙናት ክርስትያናት እዚኦም፡ ከም ድላዮም ሓጢኣት ኪገብሩ ኸም ዚኽእሉ፡ የሆዋ ድማ ወትሩ ሓጢኣቶም ከም ዚሓድገሎም ሓሲቦም ነይሮም ኪዀኑ ይኽእሉ እዮም።
እቲ ዝኸፍአ ድማ ኣብቲ ንዕቀት ዚንጸባረቐሉ መገድታቶም ምእንቲ ኺሓብርዎም፡ ንኻልኦት ኣሕዋት ኪሓብልዎም ጽዒሮም እዮም።
ሎሚ እውን እንተ ዀነ፡ ከምዚ ንምግባር ዚፍትን ዝዀነ ይኹን ሰብ፡ ንመንፈስ ጸጋ ብንዕቀት የቘጥዕ እዩ።
ሎሚ፡ ገሊኦም ክርስትያናት ብሰይጣን ስለ እተታለሉ፡ ሓጢኣት እንተ ገይሮም የሆዋ ብኡብኡ ዚሓድገሎም ኰይኑ እዩ ዚስምዖም።
የሆዋ ንእተነስሑ ሓጥኣን ሓጢኣቶም ኪሓድገሎም ፍቓደኛ እኳ እንተ ዀነ፡ ነቲ ሓጥእ ዝንባለታትና ኽንቃለሶ ይጽበየና እዩ።
‘ንኣምላኽ ብዘሎካ ተወፋይነት ዚርአ ግብርታት ነቲ ኣብ ጉባኤ ዘሎካ ንጥፈታት፡ ማለት ኣብ ኣኼባታት ምእካብን ኣብ ኣገልግሎት ምስታፍን ዜጠቓልል እዩ።
ብዘይካዚ፡ ከም ብሕታዊ ጸሎትን ብሕታዊ መጽናዕትን ዝኣመሰለ ኻልኦት ዘይርእይዎ መንፈሳዊ ንጥፈታት እውን የጠቓልል እዩ።
ህይወቱ ንየሆዋ ዝወፈየ ሰብ ነዚ ግብርታት እዚ ኸም ኣጸጋሚ ገይሩ ኣይርእዮን እዩ።
የግዳስ፡ ከም ናይ ንጉስ ዳዊት ዓይነት ኣረኣእያ እዩ ዜንጸባርቕ፣ ኣብ ሓደ እዋን፡ ዳዊት፡ ኦ ኣምላኽ፡ ፍቓድካ ምግባር ደስ ይብለኒ እዩ፣ ሕግኻ ድማ ኣብ ውሽጠይ እዩ ኢሉ እዩ።
ርእስኻ ወፊኻ እተጠመቕካ ክርስትያን ምስ ኰንካ፡ ኣብ ቅድሚ የሆዋ ብርእስኻ ደው ከም እትብል ኣይትረስዕ።
ንዕኡ እተቕርቦ ኣገልግሎት፡ ኣብ ካልኦት ሰባት፡ ዋላ እውን ኣብ ወለድኻ እተመርኰሰ ኪኸውን ኣይግባእን።
ቅዱስ ኣነባብራኻን ንኣምላኽ ብዘሎካ ተወፋይነት ዚርአ ግብርታትካን፡ ሓቂ ናትካ ኸም ዝገበርካያ፡ ከምኡ ድማ ናብ ጥምቀት ንምብጻሕ ዕቤት ትገብር ከም ዘለኻ ይሕብር እዩ።
ሽማግለታት ንዚህቡና ኣብ መጽሓፍ ቅዱስ እተመስረተ መምርሒ ኽንስዕቦ ኣሎና።
ጳውሎስ ብዛዕባ እቶም ኣብ ጉባኤ ብዘይ ስርዓት ዚመላለሱ ዝሃቦ ምኽሪ እሞ ኸም ኣብነት ንርአ።
ገሊኦም ውልቀ ሰባት፡ ኣብ ዘይምልከቶም ዚኣትዉ እዮም ነይሮም።
ብሽማግለታት ተመኺሮም እኳ እንተ ነበሩ፡ ነቲ ምኽሪ ነጸግዎ።
እሞኸ እታ ጉባኤ ኸምዚኣቶም ንዝኣመሰለ ሰብ እንታይ እያ ኽትገብሮ፧
ጳውሎስ፡ ምእንቲ ኺሓፍርሲ፡ ምልክት ግበሩሉ፡ ደጊም ምስኡ እውን ኣይትሕበሩ ኢሉ መምርሒ ሃበ።
እዚ ምኽሪ እዚ፡ ነቲ ሰብ ከም ጸላኢ ጌርካ ኽትርእዮ ዜተባብዕ ስለ ዘይኰነ፡ ሚዛናዊ ምኽሪ እዩ ነይሩ።
ሎሚ እውን፡ ሽማግለታት ብዛዕባ ሓደ ምስ ዘይኣማኒ ሰብ ፍቕራዊ ዕርክነት ብምምስራት ኰነ ብኻልእ መዳይ ንስም እታ ጉባኤ ዜካፍእ መገዲ ዚስዕብ ሰብ፡ ናይ መጠንቀቕታ መደረ ኺህቡ ይኽእሉ እዮም።
ነቲ ዚህቡኻ ምኽሪ እንታይ ምላሽ ኢኻ እትህብ፧
ብዛዕባ እቲ ኣብቲ መደረ እተጠቕሰ ዅነታት ትፈልጥ እንተ ዄንካ፡ ምስቲ ሰብ እቲ ምሕባርካ ተቋርጽ ዲኻ፧
ፍቕራዊ ሓልዮትካን ጽኑዕ መትከልካን፡ ነቲ ሰብ ብዘይ ስርዓት ምምልላስ ሓዲጉ ብቕንዕና ኺመላለስ ኬለዓዕሎ ይኽእል እዩ።
ተሰዲዶም ዝመጹ ሰባት ንባህሊ እታ እተሰድዱላ ሃገር ንምልማድ ብዙሕ ጻዕሪ የድልዮም እዩ።
ኣብዚ መዳይ እዚ፡ ሩት ጽቡቕ ኣብነት ሓዲጋ ኣላ።
ቀዳማይ፡ ክትቅርም ፍቓድ ብምሕታት፡ ንባህሊ እቲ ዓዲ ኣኽቢራ እያ።
ካልኦት ኪገብሩላ ኸም ዚግብኣ ገይራ ብምሕሳብ፡ መሰላ ኸም ዝዀነ ገይራ ኣይወሰደቶን።
ካልኣይ፡ ስለቲ እተገብረላ ለውሃት ብኡብኡ ምስጋናኣ ገሊጻ እያ።
ተሰዲዶም ዝመጹ ሰባት ከምዚ ዓይነት ኣረኣእያ ምስ ዚህልዎም፡ ኣኽብሮት እቶም ነበርትን ክርስትያናት ብጾቶምን ናይ ምርካብ ዕድሎም ይሰፍሕ እዩ።
የሆዋ ሳላ ጸጋኡ፡ ኵሎም ዓይነት ሰባት ብስራት መንግስቲ ኣምላኽ ኪሰምዑ ምፍቃዱ የሐጕሰና እዩ።
እዞም ሰባት እዚኦም ኣብ ዓዶም፡ መጽሓፍ ቅዱስ ኬጽንዑ ወይ ምስ ህዝቢ የሆዋ ኸይተሰከፉ ኺሓብሩ ኣጋጣሚ ዘይነበሮም ኪዀኑ ይኽእሉ እዮም።
ህዝቢ ኣምላኽ ነዚ ዚስዕብ መጽሓፍ ቅዱሳዊ ምዕዶ ኺትግብርዎ ይጽዕሩ ስለ ዘለዉ እዩ፣ እቲ ምዕዶ ኸምዚ ይብል፦ እምበኣር፡ ነቲ ኣብ ምድሪ ዘሎ ኣካላትኩም፡ ማለት ምንዝርና፡ ርኽሰት፡ ፋሉል ፍትወተ ስጋ፡ ክፉእ ትምኒት፡ ስስዐ፡ እዚ ድማ ኣምልኾ ጣኦት ቅተሉ።
ክርስትያናት ብጾትና ነዚ ምኽሪ እዚ ኺስዕቡ ኸም ዜጸግሞም ክንገብር ኣይንደንል ኢና።
ብዕሉግ ህይወት ሓዲጎም ዝመጹ ኣሕዋትን ኣሓትን ምስ ድኻሞም ይቃለሱ ይህልዉ ይዀኑ።
ቃልሶም መሸም ከነኽብደሎም ኣይንደልን ኢና።
ምስ መንፈሳውያን ኣሕዋትናን ኣሓትናን ክንከውን ከለና፡ ጉባኤና ስነ ምግባራዊ ንጽህና ዝሰፈኖ ምዃኑ ኣብ ኣከዳድናና ኺንጸባረቕ ኣለዎ።
እንታይ ከም እንኽደን ናይ ምሕራይ ናጽነት ኣሎና።
ይኹን እምበር፡ ካልኦት ንጽህናኦም ሓልዮም ንምምልላስ ዕንቅፋት ዘይኰኖም፡ ብሓሳብን ብቓልን ብኣካይዳን ስርዓታት ቅድስና ኣምላኽ ንምሕላው እውን ዘየኽብደሎም ኣከዳድና ናይ ምሕራይ ሓላፍነት ኣሎና።
እዚ ስርዓት እዚ ንሰበይቲ ኻብ ሰብኣያ ኸም እትንእስ ኣይገብራን እዩ።
የግዳስ፡ ነቲ ኣምላኽ ብዛዕባ ሰበይቲ፡ ሰብኣይ ኣዳም በይኑ ኪኸውን ጽቡቕ ኣይኰነን።
ንዕኡ መመላእታ እትዀኖ ሓጋዚት ክገብረሉ እየ ኺብል ከሎ ዝሓሰቦ ግደ ኽትፍጽም እዩ ዚሕግዛ።
ከምቲ እቲ ርእሲ ጉባኤኡ ዝዀነ ክርስቶስ ፍቕሪ ዜርኢ፡ ክርስትያን ሰብኣይ እውን ንርእስነቱ ብፍቕሪ ኺጥቀመሉ ኣለዎ።
ከምኡ ምስ ዚገብር፡ ሰበይቱ ውሕስነት ይስምዓ፡ እተኽብሮን እትድግፎን እትግዝኦን ብምዃና እውን ዕግበት ትረክብ።
ሰዓብቲ የሱስ ንጐይታኦም ምእንቲ ኺመስልዎ፡ ንሓድሕዶም ኪፋቐሩ ኣለዎም።
ስለዚ፡ ኣብ መንጎ ክርስትያን ሰብ ሓዳር ዘላ ፍቕሪ ኣዝያ ሓያል ካብ ምዃና እተላዕለ፡ እንተ ኣድልዩ ነፍሲ ወከፎም ምእንቲ መጻምድቱ ኺመውት ፍቓደኛ ኪኸውን እትድርኽ ክትከውን ኣለዋ።
ሓያሎ ሰባት፡ ጸሎት ጽቡቕ ከም ዚስምዖም ስለ ዚገብር ዚጽልዩ እኳ እንተ ዀኑ፡ ኣምላኽ ንጸሎቶም ብሓቂ ኸም ዚሰምዖ ግና ኣይኣምኑን እዮም።
እዞም ሰባት እዚኦም፡ የሆዋ ሰማዕ ጸሎት ምዃኑ ኺፈልጡ የድልዮም እዩ።
የሱስ ንደቀ መዛሙርቱ፡ ብስመይ ገለ እንተ ለሚንኩም፡ ክገብሮ እየ በሎም።
ገለ ኺብሃል ከሎ፡ ምስ ፍቓዱ ዚሰማማዕ ንዘበለ ነገር ከም ዜመልክት ፍሉጥ እዩ።
ዮሃንስ፡ እቲ ኣብኡ ዘሎና እምንቶ እዚ እዩ፦ ከም ፍቓዱ ጌርና እንልምኖ ዘበለ ይሰምዓና እዩ በለ።
ስለዚ፡ ጸሎት ስነ ኣእምሮኣዊ ጥቕሚ ዘለዎ ጥራይ ዘይኰነስ፡ ናብ ዝፋን ጸጋ የሆዋ ኽንቀርበሉ እንኽእል ዜደንቕ መገዲ ምዃኑ ንሰባት ክንምህሮምሲ ኣየ ኽንደይ ኣገዳሲ ዀን እዩ! ሰባት በቲ ቕኑዕ መገዲ፡ ናብቲ ቕኑዕ ኣካል፡ ብዛዕባ ቕኑዕ ነገራት ኪጽልዩ ንምህሮም እንተ ዄንና፡ ብግዜ ጭንቂ ንየሆዋ ኪቐርብዎን ምጽንናዕ ኪረኽቡን ንሕግዞም ኣለና ማለት እዩ።
እዘን ቃላት እዚአን፡ ንስምዒት ኵሎም እሙናት መሰኻኽር የሆዋ ኸም ዜንጸባርቓ ዜጠራጥር ኣይኰነን።
ብሰንኪ ሕማም ወይ እርጋን ኣብ ኣገልግሎት ክንድቲ እትደልዮ ኽትገብር እንተ ዘይክኢልካኸ እንታይ ክትገብር ትኽእል፧
ንኣለይትኻን ንኻልኦት ሰባትን ብስራት መንግስቲ ኣምላኽ ምስ እተበስሮም፡ በቲ ቕዱስ ኣገልግሎትካ ጌርካ ነቲ ዜደንቕ ኣምላኽና ኸም እትውድሶ ኣይትረስዕ።
ብእምነትካ እንተ ተኣሲርካ፡ ኵነታትካ ብዚፈቕዶ መጠን ብዛዕባ ሓቂ ኸም እትዛረብ ኣየጠራጥርን እዩ፣ እዚ ኸኣ ንልቢ የሆዋ የሐጕሶ እዩ።
ብዘይካዚ፡ ብሃይማኖት ኣብ እተኸፋፈለት ቤት እናነበርካ መንፈሳዊ ልማዳትካ ትሕሉ እንተ ዄንካ፡ የሆዋ ይሕጐስ እዩ።
ከቢድ ኵነታት ኬጋጥመካ ኸሎ እውን፡ ንየሆዋ ኽትውድሶን መንፈሳዊ ዕቤት ክትገብርን ትኽእል ኢኻ።
ነቶም ተስፋ ዜድልዮም ዘሎ ሰባት ብዛዕባ እቲ ኣምላኽ ዘተስፈዎ ዜደንቕ ተስፋታት ኣብ ምምሃር ዓብዪ እጃም እንተ ኣበርኪትካ፡ የሆዋ ብርግጽ ኪባርኸካ እዩ።
ኣገልገልቲ የሆዋ ነቲ ቓል ኣምላኽ ዝዀነ መጽሓፍ ቅዱስ ኣኽቢሮም እዮም ዚርእይዎ።
ኵላትና ዘይፍጹማት ስለ ዝዀንና ድማ፡ ሓድሓደ እዋን ቅዱስ ጽሑፋዊ ምኽሪ ይውሃበና እዩ።
እሞኸ ነዚ እንታይ ምላሽ ኢና እንህበሉ፧
ነተን ኣብ ቀዳማይ ዘመን ዝነበራ ኤዎድያን ስንጥኬን ከም ኣብነት ንርአ።
ኣብ መንጎ እዘን ክልተ ቕቡኣት ኣሓት ከቢድ ጸገም ተላዒሉ ነበረ።
እቲ ኣብ መንጎ ኤዎድያን ስንጥኬን እተላዕለ ባእሲ፡ ንሰላም እታ ጉባኤ ኺዘርግ ይኽእል ነይሩ እዩ።
መጽሓፍ ቅዱስ ብዛዕባ እቲ ውጽኢት ዘይነግረና እኳ እንተ ዀነ፡ እዘን ኣሓት እዚአን ነቲ ሃዋርያ ጳውሎስ ዝሃበን ፍቕራዊ ምኽሪ ጽቡቕ ምላሽ ሂበናሉ ኪዀና ይኽእላ እየን።
ሎሚ እውን ኣብ ጉባኤታት ህዝቢ የሆዋ ተመሳሳሊ ዅነታት ኪልዓል ይኽእል እዩ።
ይኹን እምበር፡ ኣብቲ ቓል ኣምላኽ ዝዀነ መጽሓፍ ቅዱስ ንዚርከብ ምኽሪ ኣብ ግብሪ ምስ እነውዕሎ ግና ነዚ ጸገማት እዚ ኽንፈትሖ ወይ ከነውግዶ ንኽእል ኢና።
ንቓል የሆዋ ኣዚና ነኽብሮ እንተ ዄንና ድማ፡ ምስቲ ዚህበና መምርሒታት ተሰማሚዕና ኽንመላለስ ኢና።
ኵላትና መተባብዒ የድልየና እዩ።
ብፍላይ ክንዓቢ ኸለና መተባብዒ የድልየና እዩ።
ቲሞቲ ኢቫንስ ዝስሙ መምህር፡ ከምቲ ተኽሊ ማይ ዜድልዮ፡ ቈልዑ እውን መተባብዒ የድልዮም እዩ።
ውሉዳት መተባብዒ ዚውሃቦም እንተ ዀይኑ፡ ከም ዚጠቕሙን ዜማስዎም ሰብ ከም ዘሎን ኰይኑ ኺስምዖም ይኽእል እዩ ኢሉ ገለጸ።
ይኹን እምበር፡ ኣብ ጽንኩር ግዜ ኢና እንነብር ዘለና።
ሰባት ፈተውቲ ርእሶምን ፍቕሪ ንስድራ ቤቶም ዘይብሎምን ኰይኖም ኣለዉ፣ ምትብባዕ ድማ ዳርጋ ጠፊኡ እዩ ዘሎ።
ሰይጣን ድያብሎስ፡ ተስፋ ምቝራጽ ብመንፈሳዊ መዳይን ብኻልእ መገድን ክሳዕ ክንደይ ኬዳኽመና ኸም ዚኽእል ስለ ዚፈልጥ፡ ተስፋ ኬቝርጸና እዩ ዚደሊ።
ሰይጣን ነቲ ጻድቕ ዝነበረ እዮብ ብመዓትን ብኽስን ተስፋ ኬቝርጾ እኳ እንተ ፈተነ፡ ተንኰሉ ግና ኣይሰለጦን።
ንኣባላት ስድራ ቤትናን ጉባኤናን ብምትብባዕ፡ ንግብሪ ድያብሎስ ክንጻረሮ ንኽእል ኢና።
ከምኡ ምስ እንገብር፡ ቤትናን ኣዳራሽ መንግስቲ ኣምላኽን ሰላምን ደሓንን ዚርከቦ ቦታ ኪኸውን እጃምና ኸነበርክት ንኽእል ኢና።
የሆዋ ብእተፈላለየ መገዲ ዓባይ ፍቕሩ ኣርእዩ እዩ።
ንኣብነት፡ ግዝፊ ዩኒቨርስ እሞ ሕሰብ።
ቢልዮናት ከዋኽብትን ፕላነታትን ዝሓዙ ብቢልዮናት ዚቝጸሩ ጋላክሲታት ኣለዉ።
ኣብዚ ዘለናዮ ጋላክሲ ሊሐ ኻብ ዚርከቡ ኸዋኽብቲ ሓንቲ ጸሓይ እያ፣ ብዘይካኣ ኸኣ፡ ኣብ ምድሪ ዘለዉ ህያዋን ፍጥረታት ኪነብሩ ኣይምኸኣሉን ነይሮም።
እዚ ዅሉ ፍጥረታት፡ የሆዋ፡ ኣምላኽ ከም ዝዀነን ከም ሓይልን ጥበብን ፍቕርን ዝኣመሰለ ባህርያት ከም ዘለዎን ዜረጋግጽ መርትዖ እዩ።
የሆዋ ኣብ ምድሪ ነቶም ኣብኣ ኺነብሩ ኢሉ ዝፈጠሮም ፍጥረታቱ ዜድልዮም ዘበለ ነገራት ፈጢሩሎም እዩ።
ንደቂ ሰብ፡ ጽብቕቲ ገነትን ፍጹም ኣእምሮን ንዘለኣለም ኪነብር ዚኽእል ሰብነትን ሂብዎም እዩ።
ብዘይካዚ፡ ብተኣማንነት ዜርእዮ ፍቕሩ ንዘለኣለም ይነብር እዩ እሞ፡ ንዅሉ ህያው ይምግብ እዩ።
ኣብ ዝሓለፈ ዓመታት፡ ንጉስና ልቢ ሚልዮናት መልእኽቲ መንግስቲ ኣምላኽ ከም ዚቕበል ጌርና ንኸነዳልዎ ዚሕግዝና እተፈላለየ ናውቲ ሂቡና እዩ።
ገሊኡ ናውቲ ንዓሰርተ ዓመት ወይ ካብኡ ንዚዛይድ እዋን ጠቓሚ ዀይኑ ጸኒሑ እዩ፣ ገሊኡ ድማ፡ ግዜ ዘይሓልፎ እዩ።
ኰይኑ ግና፡ ኵሉ እዚ ናውቲ እዚ፡ ብእተፈላለየ መገዲ ኽእለትና ኸነመሓይሽ ሓጊዙና እዩ።
ንብዙሓት ኣገልግሎት ኪጅምሩ ዝሓገዘቶም ንዋት፡ እታ ኣስፋሕቲ መንግስቲ ኣምላኽ ካብ 1933 ኣትሒዞም ዚጥቀሙላ ዝነበሩ፡ ካርድ ምስክርነት እትብሃል ካርድ እያ።
እታ ካርድ ሓጺር መልእኽቲ መጽሓፍ ቅዱስ ድማ ትሕዝ ነበረት።
ካርድ ምስክርነት ብእተፈላለየ መገዲ ጠቓሚት እያ ነይራ።
ገሊኦም ኣስፋሕቲ ኣብ ዕዮ ስብከት ኪካፈሉ ሓያል ባህጊ እኳ እንተ ነበሮም፡ ሓፋራትን እንታይ ከም ዚብሉ ዘይፈልጡን እዮም ነይሮም።
ካልኦት ከኣ ነቲ ብዓል ቤት ኣብ ውሽጢ ሒደት ደቓይቕ ኵሉ እቲ ዚፈልጥዎ ይነግርዎ ነበሩ፣ እቲ መእተዊኦም ድማ ኵሉ ሳዕ ብሜላ ኣይነበረን! እታ ካርድ ምስክርነት ግና፡ ብሒደት ምሩጻት ቃላት፡ ኣብ ክንዲ እቲ ኣስፋሒ ትዛረብ ነበረት።
ሎሚ፡ ብዛዕባ ፍጥረት የሆዋን ብዛዕባ እቲ ዕላማኡ ዚፍጽመሉ መገድን ብዙሕ ፍልጠት ስለ ዘሎና፡ ተባሪኽና ኢና።
ዓለም፡ ዝለዓለን ብሉጽን ትምህርቲ ኽንመሃር ተተባብዕ እያ።
ይኹን እምበር፡ ከምዚ ዝኣመሰለ ነገራት ምስዓብ፡ እምነትን ንኣምላኽ ዘሎካ ፍቕርን ከም ዜጥፍእ ብተመክሮ ተራእዩ እዩ።
መጽሓፍ ቅዱስ ግና፡ ፍልጠት ክንፈቱ ጥራይ ዘይኰነስ፡ ጥበብን ኣእምሮን ከነጥሪ እውን የተባብዓና እዩ።
እዚ ኸኣ፡ ንርእስናን ንኻልኦትን ምእንቲ ኽንጠቅም፡ ነቲ ኣምላኽ ዝሃበና ፍልጠት ብኸመይ ከም እንጥቀመሉ ምምሃር ማለት እዩ።
ኣምላኽ፡ ኵሉ ዓይነት ሰብ ኪድሕንን ናብ ልክዕ ፍልጠት ሓቂ ኺመጽእን እዩ ዚደሊ።
ብምሉእ ልብና ብዛዕባ ብስራት መንግስቲ ኣምላኽ ንኻልኦት ብምንጋርን ሰባት ብዛዕባ እቲ ኣምላኽ ንደቂ ሰብ ዘለዎ ዓብዪ ዕላማ ኺርድኡ ብምሕጋዝን እታ ንየሆዋ ዘላትና ፍቕሪ ኸነርኢ ንኽእል ኢና።
ደቂ ሰብ ዘለዎም ናይ ቋንቋ ኽእለት ካብ ኣምላኽ ዝረኸብዎ ተኣምራዊ ውህበት እዩ።
እቲ ኣምላኽ ዝሃበና ኣእምሮ ብኻልእ መገዲ እውን ፍሉይ እዩ።
ሰባት ከም እንስሳታት ዘይኰኑስ፡ ብመልክዕ ኣምላኽ እዮም ተፈጢሮም።
ናይ ምምራጽ ናጽነት ኣለዎም፣ ነቲ ናይ ቋንቋ ኽእለቶም ከኣ ንውዳሰ ኣምላኽ ንኺጥቀሙሉ ኺመርጹ ይኽእሉ እዮም።
ኣምላኽ ንዅሎም እቶም ንፈጣሪ ቛንቋ ኬኽብሩ ባህጊ ዘለዎም ዘበሉ፡ እቲ ዜደንቕ ውህበት ዝዀነ መጽሓፍ ቅዱስ ሂብዎም እዩ።
እዚ ኸኣ፡ ብምሉእ ወይ ብኸፊል ብልዕሊ 2,800 ቋንቋ ይርከብ።
ነዚ ቕዱሳት ጽሑፋት እዚ ምስ እተንብቦ፡ ንኣእምሮኻ ብሓሳባት ኣምላኽ ኢኻ እትመልኦ።
በዚ ኸምዚ ድማ፡ ብዛዕባ እቲ ንድሕነት ዜለብመካ ነገራት ከተስተንትን ትኽእል ኢኻ።
ምስትንታን ኪብሃል ከሎ፡ ጽቡቕ ይኹን ሕማቕ ብዘየገድስ፡ ሓሳባትካ ኣብ ሓደ ነገር ምትኳርን ብዛዕባኡ ምሕሳብን ማለት እዩ።
ክልተ ኻብቲ ኸነስተንትነሉ እንኽእል ብሉጽ ዛዕባታት፡ ብዛዕባ የሆዋ ኣምላኽን ብዛዕባ ወዱ የሱስ ክርስቶስን እዩ።
ኣብ ቀረባ ዓመታት፡ ቍጽሪ እቶም ኣብ በዓል ዝኽሪ ሞት የሱስ ካብቲ ቕጫን ወይንን ዚወስዱ ሰባት ኪውስኽ ርኢና ኢና።
እዚ ድማ ካብቲ ኣቐዲሙ ንሓያሎ ዓመታት እናነከየ ዚኸደሉ ዝነበረ እዋን እተፈልየ እዩ።
እዚ ወሰኽ እዚ ኺርብሸና ይግባእዶ፧
ኣይፋሉን።
ከምኡ እንብለሉ፡ ኣገዳሲ ረቛሒታት እስከ ንርአ።
እቶም ኣብ በዓል ዝኽሪ ንዚወስዱ ዚቘጽርዎም ኣሕዋት፡ መን ብሓቂ ሰማያዊ ተስፋ ኸም ዘለዎ ኺፈርዱ ኣይክእሉን እዮም።
ቍጽሪ እቶም ዚወስዱ ሰባት፡ ነቶም ብጌጋ ቕቡኣት ከም ዝዀኑ ዚሓስቡ እውን የጠቓልል እዩ።
ገሊኦም ኣብ ሓደ እዋን ካብቲ ቕጫን ወይንን ዚወስዱ ዝነበሩ ሰባት ደሓር ኣቋሪጾም እዮም።
ገሊኦም ድማ ብሰንኪ እቲ ዘለዎም ኣእምሮኣዊ ወይ ስምዒታዊ ጸገማት እዮም ምስ ክርስቶስ ኣብ ሰማይ ኰይኖም ከም ዚገዝኡ ዚኣምኑ።
ስለዚ፡ ቍጽሪ እቶም ዚወስዱ፡ ንቝጽሪ እቶም ኣብ ምድሪ ዝተረፉ ቕቡኣት ብልክዕ ኣይነግረናን እዩ።
ቅዱሳት ጽሑፋት ኣብተን ዳሕሮት መዓልትታት፡ ዝተረፉ ቕቡኣት ጥራይ ኣብ ምድሪ ኸም ዚህልዉ እዩ ዚሕብር።
የሱስ ብቓልን ብግብርን፡ እምነት ደቀ መዛሙርቱ ሃኒጹ እዩ።
ንኻልኦት፡ እምነቶም ኪሃንጹ ምሕጋዝና ንእምነትና እውን ስለ ዜደልድላ፡ ኣብነቱ ኽንስዕብ ኣሎና።
ኣብ ናይ ምስባኽን ምምሃርን ዕዮኻ፡ ኣምላኽ ከም ዘሎ፡ ከም ዚሓልየልና፡ መጽሓፍ ቅዱስ እውን ብድራኸ መንፈሱ እተጻሕፈ ቓሉ ምዃኑ ዚሕብር መርትዖ ኣጕልሕ።
ንኣሕዋትካን ንኣሓትካን፡ እምነቶም ኬሐይሉ ሓግዞም።
ገሊኦም ምልክት ጥርጣረ እንተ ኣርእዮም፡ ንኣብነት ብዛዕባ እተሸሙ ኣሕዋት ኬዕዘምዝሙ እንተ ጀሚሮም፡ ቀልጢፍካ ኣይትርሓቆም።
ኣብ ክንዳኡስ፡ እምነቶም ኬደልድሉሉ ዚኽእሉ ስጕምቲ ኺወስዱ ብምሕጋዝ፡ ብሜላ ርድኣዮም።
ገና ተምሃራይ እንተ ዄንካ እሞ ኽልሰ ሓሳብ ፍልቀት ንምይይጥ እንተ ተላዒሉ፡ ብትብዓት ብዛዕባ እቲ ኣብ ፍጥረት ዘሎካ እምነት ተጣበቕ፣ ቃላትካ ኣብ ካልኦት ዘይተጸበኻዮ ጽልዋ ኺህልዎ ይኽእል እዩ።
የሆዋ ንዅላትና ኣብ እምነት ክንጸንዕ ይሕግዘና እዩ።
እምነት እተምጽኦ ዓስቢ መወዳድርቲ ዘይብሉ ብምዃኑ፡ እቲ እምነትና ንምህናጽ እንገብሮ ጻዕሪ ይኽሕሰና እዩ።
ሳሙኤል ነቶም ህዝቢ ድላዮም ኪገብረሎም ኣይደለየን ነይሩ፣ ስለዚ፡ የሆዋ ንሳሙኤል ነቶም ህዝቢ ኺሰምዖም ሰለስተ ሳዕ ነገሮ።
ምስናይዚ ግና፡ ሳሙኤል ነቲ ንዕኡ ዚትክእ ሰብ ኣይቀንኣሉን ወይ ብእኡ ኣይተመረረን።
የሆዋ ንሳሙኤል፡ ንሳኦል ኪቐብኦ ምስ ነገሮ፡ ተገዲዱ ዘይኰነስ፡ ብፍቕሪ ተደሪኹ ተኣዘዘ።
ሎሚ እውን ምኩራት ሽማግለታት፡ ልክዕ ከም ሳሙኤል፡ ንኻልኦት ብፍታው እዮም ዜሰለጥንዎም።
እዞም ሽማግለታት እዚኦም፡ ገለ ኻብቲ ዘለዎም ፍሉይ መሰላት ጉባኤ ኸይውሰደሎም ብምፍራህ፡ ንኻልኦት ካብ ምስልጣን ድሕር ኣይብሉን እዮም።
ነቶም ብፍታው ዚስልጥኑ ኣሕዋቶም፡ ከም መወዳድርቶም ዘይኰነስ፡ ምስኦም ዚዓይዩ ኽቡራት ውህበት ጉባኤ ኸም ዝዀኑ ገይሮም እዮም ዚርእይዎም።
እዞም ኣብ ጥቕሚ ርእሶም ጥራይ ዘየተኵሩ ኣሰልጠንቲ፡ እቶም ሰልጠንቲ ንኽእለቶም ኣብ ረብሓ እታ ጉባኤ ኼውዕልዎ ኺርእይዎም ከለዉ፡ ክሳዕ ክንደይ ከም ዚዓግቡ እሞ ሕሰቦ!—።
የሱስ ንጉስ እታ ሰማያዊት መንግስቲ ኣምላኽ ከም ምዃኑ መጠን፡ ንርእሲ እቲ ተመን ኪጭፍልቖ፡ ንዅሉ ኣሰር ዕልወት ሰይጣን ድማ ኬጥፍኦ እዩ።
ኣብ ምድሪ ኸሎ፡ ንደቀ መዛሙርቱ ኣገዳስነት መንግስቲ ኣምላኽ ኪርድኡ ሓጊዝዎም እዩ።
ደድሕሪ ጥምቀቱ፡ ብስራት መንግስቲ ኣምላኽ ኣብ ኵሉ ኣዊጁ እዩ።
ናብ ሰማይ ቅድሚ ምኻዱ ኣብ እተዛረበን ናይ መወዳእታ ቓላት ከኣ፡ ንደቀ መዛሙርቱ፡ ክሳብ ወሰናት ምድሪ መሰኻኽሩ ኪዀኑ ኣዚዝዎም እዩ።
ሳላ እዚ ዕዮ ስብከት መንግስቲ ኣምላኽ ድማ፡ ኣብ መላእ ዓለም ዘለዉ ሰባት ብዛዕባ እቲ በጃ ኺምሃሩን ተገዛእቲ መንግስቲ ኣምላኽ ኪዀኑን ኣጋጣሚ ይረኽቡ ኣለዉ።
ኣብዚ እዋን እዚ፡ ነቶም ኣብ ምድሪ ዘለዉ ኣሕዋት ክርስቶስ፡ ብስራት መንግስቲ ኣምላኽ ኣብ ብዘላ ዓለም ኪሰብኩ ንእተዋህቦም መዝነት ኪፍጽሙ ብምሕጋዝ፡ ንመንግስቲ ኣምላኽ ክንድግፍ ንኽእል ኢና።
ሓደ ሰብ ብዛዕባ መንፈሳዊ ነገራት ዜስተንትን እንተ ዀይኑ፡ ክርስትያናዊ ዕቤት ንምግባር ኪሕግዞ ይኽእል እዩ።
ብዛዕባ የሆዋን የሱስን ንምሕሳብ ሒደት ግዜ ጥራይ ዚምድብ ሰብ፡ ድልድልቲ እምነት ክትህልዎ ኣይትኽእልን እያ።
ከምዚ ዝኣመሰለ ሰብ፡ ካብ ሓቂ ኺውሰድ ወይ ኪርሕቕ ይኽእል እዩ።
ንቓል ኣምላኽ ብቕኑዕን ብጽቡቕን ልቢ እንተ ዘይሰሚዕናዮ፡ ወይ እንተ ዘይተቐቢልናዮ፡ ክንዓቝሮ ኸም ዘይንኽእል፡ የሱስ ኣጠንቂቑና እዩ።
የግዳስ፡ ብቐሊሉ ብናይ እዚ ህይወት እዚ ጭንቀትን ሃብትን ተድላን ስለ እንውሰድ፡ ሓንቲ እኳ ዘይንፈሪ ኽንከውን ንኽእል ኢና።
እምበኣር፡ ወትሩ ብዛዕባ ቓል ኣምላኽ ንሕሰብ።
ከምኡ ምግባርና፡ ነቲ ኣብ መጽሓፍ ቅዱስ ተገሊጹ ዘሎ ኽብርን ባህርያትን የሆዋ ንምንጽብራቕ ኪድርኸና እዩ።
ካብዚ ዚሓይሽ እሞ እንታይ ኣሎ፧
ብፍልጠት ኣምላኽ ክንዓቢ ምኽኣልናን ክብሩ ኸነንጸባርቕ እተፈቕደልና ምዃኑን ፍሉይ መሰል እዩ፣ እዚ ኸኣ መወዳእታ የብሉን፣ ከመይሲ፡ ነቲ ፈቃር ሰማያዊ ኣቦና ብኸመይ ከም እንመስሎ ብቐጻሊ ኽንምሃር ኢና።
ዘረባ ኽፍሊ መዓልታዊ ህይወትና እዩ፣ ግናኸ፡ ኵሉ ሳዕ ክንዛረብ ኣሎና ማለት ኣይኰነን።
መጽሓፍ ቅዱስ፡ ስቕ ንምባል ግዜ ኣለዎ ይብል እዩ።
ካልኦት ኪዛረቡ ኸለዉ ስቕ ምባል፡ ምልክት ኣኽብሮት ኪኸውን ይኽእል እዩ።
ምስጢር ንምዕቃብ ልሳንና ምቍጽጻርና፡ መርኣያ ምስትውዓል እዩ።
ዜቘጥዕ ነገር ኣጋጢሙና ልሳንና ምግታእና፡ መገዲ ጥበብ እዩ።
በቲ ኻልእ ሸነኽ፡ መጽሓፍ ቅዱስ፡ ንምዝራብ ግዜ ኣለዎ እውን ይብል እዩ።
ፈታዊኻ ጽቡቕ ህያብ እንተ ሂቡካ፡ ሰብ ኣብ ዘይርእዮ ቦታ መሸም ኣይተቐምጦን ኢኻ።
የግዳስ፡ ነቲ ህያብ ጽቡቕ ጌርካ ብምጥቃም ምስጋናኻ ትገልጽ ኢኻ።
ንሕና ድማ ነቲ የሆዋ ዝሃበና ውህበት ዘረባ ብጥበብ ብምጥቃም ምስጋናና ኽንገልጽ ንኽእል ኢና።
እዚ ኸኣ ስምዒታትና ምግላጽ፡ ዜድልየና እንታይ ምዃኑ ምሕባር፡ ዜተባብዕ ቃላት ምዝራብ፡ ከምኡ እውን ንኣምላኽ ምውዳስ ኬጠቓልል ይኽእል እዩ።
ክርስትና እናኣስፋሕፍሐ ምስ ከደ፡ ክርስትያናት መብዛሕትኡ ሓሳቦም ብግሪኽኛ እዮም ዜመሓላልፉ ነይሮም።
እተን ብዛዕባ ትምህርትን ተግባራትን የሱስ ዝሓዛ ብድራኸ መንፈስ እተጻሕፋ ወንጌል ማቴዎስን ወንጌል ማርቆስን ወንጌል ሉቃስን ወንጌል ዮሃንስን፡ ብግሪኽኛ እየን ተዘርጊሐን።
ስለዚ፡ መብዛሕትኦም ደቀ መዛሙርቲ ዜዘውትርዎ ዝነበሩ ቛንቋ፡ እብራይስጢ ዘይኰነስ፡ ግሪኽኛ እዩ ነይሩ።
መልእኽትታት ሃዋርያ ጳውሎስን ብድራኸ መንፈስ እተጻሕፋ ኻልኦት መጻሕፍትን እውን ብግሪኽኛ እየን ተዘርጊሐን።
ጸሓፍቲ ክርስትያናዊ ቕዱሳት ጽሑፋት ግሪኽኛ ኻብ ቅዱሳት ጽሑፋት እብራይስጢ ኺጠቕሱ ኸለዉ፡ ካብ ትርጉም ሰብዓ ሊቃናት ከም ዝጠቐሱ ኸነተኵረሉ ይግባእ።
እቲ ዝጠቐስዎ ጥቕስታት ሓድሓደ ግዜ ምስቲ ጽሑፍ እብራይስጢ ብልክዕ ሕደ እኳ እንተ ዘይኰነ፡ ካብኡ ንነጀው ግና ክፋል እቲ ብድራኸ መንፈስ እተጻሕፈ ቕዱሳት ጽሕፋት ኰይኑ ኣሎ።
በዚ ኸምዚ፡ ዕዮ ዘይፍጹማት ተርጐምቲ ኽፋል እቲ ብድራኸ መንፈስ እተጻሕፈ ቓል ኣምላኽ ኰይኑ እዩ፣ ኣምላኽ ከኣ ሓደ ባህሊ ወይ ቋንቋ ኻብ ካልእ ኣብሊጹ ኸም ዘይርኢ ኣርእዩ።
ኣብ ኵሉ እቲ ኣምላኽ ዝሰርዖ ነገራት፡ ስርዓት ርእስነት ስለ ዘሎ፡ ፍቕሪ ኣገዳሲት ባህርይ እያ።
ኰይኑ ግና፡ ርእስነት ዓብላሊ ብዝዀነ መገዲ ኺርአ ኣለዎ ማለት ኣይኰነን።
ሰብኣይ ርእሲ ሰበይቱ እኳ እንተ ዀነ፡ ኬኽብራ ኸም ዘለዎ መጽሓፍ ቅዱስ ይእዝዞ እዩ።
ሰብኡት ንኣንስቶም ኬኽብሩ ዚኽእሉሉ ሓደ መገዲ፡ ነቲ ዜድልየን ነገራት ኣብ ግምት ብምእታውን ኣብ ገሊኡ ጕዳያት ንምርጫአን ቀዳምነት ብምሃብን እዩ።
ቃል ኣምላኽ እውን፡ ኣቱም ሰብኡት፡ ከምቲ ክርስቶስ ነታ ጉባኤ ዘፍቀራን ርእሱ ምእንታኣ ኣሕሊፉ ዝሃበን፡ ኣንስትኹም ኣፍቅሩ ይብል እዩ።
እወ፡ የሱስ ንሰዓብቱ ህይወቱ እውን ከይተረፈ ኣሕሊፉ ሂቡ እዩ።
ሓደ ሰብኣይ ነቲ የሱስ ርእስነቱ ዘርኣየሉ ፍቕራዊ መገዲ ዚቐድሖ እንተ ዀይኑ፡ ሰበይቱ ኸተፍቅሮን ከተኽብሮን ክትእዘዞን ይቐልላ እዩ።
ወላዲ ስለ ዝዀንካ ንመንእሰያት ውሉዳትካ ብመንፈሳዊ መዳይ ጥዑያት ኪዀኑ ኢኻ እትደልዮም።
ኣምላኽ ከኣ ንውሉዳትካ፡ ብተግሳጽን ብምዕዶን የሆዋ ኸተዕብዮም እዩ ዚደልየካ።
ስለዚ፡ መንፈሳዊ ልማድ ንምስራትን ንምዕቃብን ነቲ ኣምላኽ ዝሃበካ ሓላፍነት ተጠቐመሉ።
ነዚ ብምሳሌ ንምብራህ፦ ትምህርቲ ኣገዳሲ ስለ ዝዀነን ፍቕሪ ትምህርቲ ኽትቀርጸሎም ስለ እትደልን፡ ንውሉዳትካ ኺምሃሩ ግዲ ትብሎም ኢኻ።
ብተመሳሳሊ፡ ፈቃራት ወለዲ ንውሉዳቶም ካብቲ ኣብ ኣኼባታት ጉባኤን ካልእ መንፈሳዊ መደባትን ዚርከብ ምዕዶ የሆዋ ኺጥቀሙ ግዲ ይብልዎም እዮም።
መለኮታዊ ትምህርቲ ኣዝዩ ኣገዳሲ ስለ ዝዀነ፡ ኣብ ውሉዳትካ ንመንፈሳዊ ነገራት ፍቕሪ፡ ንጥበብ ከኣ ሞሳ ኽትቀርጽ ትጽዕር ኢኻ።
ከምቲ የሱስ ንደቀ መዛሙርቱ ዝሓገዞም፡ ንመንእሰያት ውሉዳትካ ቓል ኣምላኽ ናይ ምምሃር ፍቕሪ ኸም ዜማዕብሉን ጽቡቕ ልማድ ኣገልግሎት ወፍሪ ኸም ዜጥርዩን ብምግባር ኣብ ኣገልግሎት ኪዕወቱ ትሕግዞም ኢኻ።
እቶም ንኸም እኒ ጥቕላላት ምዉት ባሕሪ ዝኣመሰለ ጥንታዊ ኢደ ጽሑፋት መጽሓፍ ቅዱስ እብራይስጢ ዜጽንዑ ሰባት፡ ብብዝሒ እቲ ቴትራግራማተን ዚብሃል ንስም ኣምላኽ ዚውክል ኣርባዕተ ፊደላት እብራይስጢ ዚርከበሉ ቦታታት ይግረሙ እዮም።
መለኮታዊ ስም ኣብ ጥንታዊ ኢደ ጽሑፋት እብራይስጢ ጥራይ ዘይኰነስ፡ ኣብቲ ኻብ ካልኣይ ዘመን ቅ.ክ. ክሳዕ ቀዳማይ ዘመን ድ.ክ. ዝዕለቱ ገሊኡ ቕዳሓት ትርጉም ሰብዓ ሊቃናት እውን ይርከብ እዩ።
ብሕታዊ ስም ኣምላኽ ኣብ መጽሓፍ ቅዱስ ከም ዚርከብ ንጹር መርትዖ እናሃለወ ኽነሱ፡ ሓያሎ ትርጉማት ንስም ኣምላኽ ጠሪሱ ኣየእትዎን እዩ።
ብ1952 ሪቫይዝድ ስታንዳርድ ቨርሽን ዚብሃል ትርጉም ተሓቲሙ እዩ።
እቲ ትርጉም እቲ ነቲ ኣሰናደውቲ ኣመሪካን ስታንዳርድ ቨርሽን ብ1901 ዝሰዓብዎ ስርዓት ብምግልባጥ፡ ንስም ኣምላኽ ኣውጺእዎ እዩ።
ስለምንታይ ከምኡ ንብል፧
ኣብ መቕድሙ ኸምዚ ይብል፦ ነቲ ሓደን በይኑን ኣምላኽ ናይ ብሕቲ ስም ምሃብ ኣብቲ ኣስፋሕፊሑ ዘሎ እምነት ቤተ ክርስትያን ፈጺሙ ዘይግቡእ እዩ።
እዚ ኸኣ ብድሕሪኡ ንዝሰዓበ ሓያሎ ትርጉማት እንግሊዝኛ ዀነ ኻብ እንግሊዝኛ ወጻኢ ንዘሎ ቛንቋታት ጸልይዎ እዩ።
ብሰንኪ እቲ ዝወረስናዮ ሓጢኣት፡ ኵላትና መቕጻዕቲ ሞት እዩ ዚጽበየና ዘሎ።
የሆዋ ግና ብፍቕሩ ተደሪኹ፡ የሱስ ናብ ምድሪ መጺኡ ኣብ ክንዲ ዅሉ ሞት ኪጥዕም መሰናድዎ ገይሩ።
የሆዋ ንህሉው ህይወትና ጥራይ ኣይኰነን ኣድሒኑ፣ የግዳስ፡ ንጠንቂ ሞት ንዘለኣለም ንምድምሳስ እዩ መሰረት ኣንጺፉ።
ኵሎም እቶም ብየሱስ ዚኣምኑ ኸኣ ምድራውያን ተገዛእቲ መንግስቲ ኣምላኽ ብምዃን፡ ወይ ቅቡኣት እንተ ዀይኖም ድማ ኣብታ መንግስቲ መጋዝእቲ ክርስቶስ ብምዃን ናይ ዘለኣለም ህይወት ምስ ሰላምን ሓጐስን ኪረኽቡ እዮም።
እዚ የሆዋ ዝሃበና ውህበት እዚ፡ እንታይ ካልእ በረኸት እዩ ዜጠቓልል፧
የሆዋ ዝሃበና ውህበት ካብ ኵሉ ሕማማትና ምሕዋይን ንምድሪ ናብ ገነት ምቕያርን ንምዉታት ምትንሳእን እውን የጠቓልል እዩ።
የሆዋን እቲ ፍቑር ወዱን ነዚ ኺግለጽ ዘይከኣል ውህበት ስለ ዝሃቡና፡ ነፍቅሮም ኢና።
ክርስትያናት ብጾትና ብውህበት ምፍዋስ ገይሮም ኬሕውዩና ኣብ ዚኽእሉሉ ግዜ ኣይኰንናን እንነብር ዘለና።
ገሊኦም ኣሕዋትና ግና ካብ ጽቡቕ ሓሳብ ተበጊሶም ከይተሓትቱ ብዛዕባ ጥዕና ሓሳብ ይህቡ እዮም።
ልክዕ እዩ፡ ሓደ ሰብ ሓፈሻዊ ጠቓሚ ሓሳባት ኪህብ ይኽእል እዩ።
ጳውሎስ እውን ንጢሞቴዎስ ሕማም ከብዲ ምስ ኣሸገሮ፡ ከምኡ ገይሩ እዩ፣ ጢሞቴዎስ ምናልባት ብሰንኪ እቲ ኣብቲ ኸባቢ ዝነበረ እተበከለ ማይ እዩ ሓሚሙ ኪኸውን ዚኽእል።
እዚ ግና ንሓደ ብጻይና ናይ የሆዋ ምስክር፡ ገሊኡ ጥቕሚ ዘይብሉ ወይ እውን ጐዳኢ ኪኸውን ዚኽእል ዓይነት ኣትክልቲ ወይ ፈውሲ ኺጥቀም፡ ወይ ከኣ ገሊኡ ስርዓት ኣመጋግባ ኺስዕብ ከተእምኖ ኻብ ምፍታን ኣመና እተፈልየ እዩ።
ሓድሓደ ግዜ፡ ዘመደይ ተመሳሳሊ ሕማም ነይርዎስ፡ እዚ ምስ ወሰደ ሓውዩ እናበሉ ንኻልኦት ኬምእኑ ዚፍትኑ ኣለዉ።
እቲ ዚውሃብ ርእይቶ ኻብ ጽቡቕ ሓሳብ ተላዒሉ እተዋህበ ይኹን ብዘየገድስ፡ ዋላ እኳ እቲ ብዙሓት ዜዘውትርዎ ዓይነት ሕክምና፡ ሕማቕ ሳዕቤናት ኪህልዎ ኸም ዚኽእል ክንርስዕ የብልናን።
ከም ክርስትያናት መጠን፡ ካብቲ ንህዝቢ እስራኤል ኣብ እተዋህቦም ሕጊ ዘሎ መምርሒታት ክንጥቀም ንኽእል ኢና።
ብኸመይ፧
ነቲ ኣብቲ ሕጊ ዘሎ መሰረታዊ ስርዓት ንምምርማር፡ ደው ብምባልን ብምርኣይን ኢና ኻብኡ ኽንጥቀም እንኽእል።
ኣብ ትሕቲ ሕጊ ሙሴ እኳ እንተ ዘይኰንና፡ ካብቲ ሕጊ፡ ኣብ መዓልታዊ ህይወትናን ኣብቲ ነቲ ቕዱስ ኣምላኽና ዝዀነ የሆዋ እነቕርቦ ኣምልኾን ክንጥቀመሉ እንኽእል ጠቓሚ መምርሒታት ክንረክብ ንኽእል ኢና።
የሆዋ እቲ ሕግታት ኣብ መጽሓፍ ቅዱስ ከም ዚምዝገብ ዝገበረ፡ ካብኡ ምእንቲ ኽንምሃርን በቲ መሰረታዊ ስርዓታቱ ምእንቲ ኽንምራሕን ነቲ ንክርስትያናት እተዋህበ ዝለዓለ ስነ ምግባራዊ ስርዓታት ሞሳ ምእንቲ ኺህልወናን ኢሉ እዩ።
ነቲ የሱስ ዝበሎ እሞ ስምዓዮ፣ ንሱ፡ ኣይትዘሙ ኸም እተባህለ ሰሚዕኩም ኣለኹም።
ኣነ ግና፡ ንሰበይቲ ብፍትወት ዚጥምታ ዅሉ፡ ብልቡ ድሮ ምስኣ ዘምዩ እዩ፡ እብለኩም ኣለኹ በለ።
ስለዚ፡ ክንዝሙ የብልናን ጥራይ ዘይኰነስ፡ ጾታዊ ርኽሰት ንምፍጻም ክንምነ እውን የብልናን።
የሱስ፡ እቲ ሰማያዊ ኣቦና ነቶም ዚሓትትዎ ዘበሉ መንፈስ ቅዱሱ ኸም ዚህቦም ኣተስፍዩ እዩ።
ፍረ መንፈስ፡ በቲ ንጡፍ ሓይሊ ኣምላኽ ዚፈሪ ኣወንታዊ ባህርያት፡ ባህርያት እቲ ዅሉ ዚኽእል ኣምላኽ ዜንጸባርቕ እዩ።
ፍረ መንፈስ ከተፍሪ ኸለኻ ኸኣ፡ ምስ ካልኦት ዘሎካ ርክብ ይመሓየሽ እዩ።
በዚ ኸምዚ፡ ጭንቀት ኪፈጥር ዚኽእል ብዙሕ ኵነታት ከተወግድ ትኽእል ኢኻ።
ኣብታ ሓያል ኢድ ኣምላኽ ክንውከልን ጭንቀትና ናብኡ ኽንድርብዮን ትሕትና የድልየና እዩ።
ትሕትና እንተ ኣማዕቢልካ ድማ፡ ሞገስን ደገፍን ኣምላኽ ክትረክብ ኢኻ።
ብዛዕባ እቲ ኣካላውን ኣእምሮኣውን ስምዒታውን ዓቕምኻ ሚዛናዊ ኣረኣእያ እንተ ኣልዩካ፡ ኣብ ኣምላኽ ስለ እትውከል፡ ብጭንቀት ኣይክትወሓጥን ኢኻ።
እስራኤላውያን ነቲ የሆዋ ዝሃቦም መምርሒ ብምስዓብ ማሕደር ሃኒጾም እዮም።
ጸኒሖም ድማ፡ ንኣምልኾ የሆዋ ዚኸውን ቤተ መቕደስ ሰርሑ።
ኣይሁድ ካብ ምርኮ ባቢሎን ምስ ተመልሱ፡ ኣዘውቲሮም ኣብ ምኵራብ ወይ ቤት ጸሎት ይእከቡ ነበሩ።
ቀዳሞት ክርስትያናት እውን ኣብ ኣባይቲ እቶም ኣባላት ክርስትያን ጉባኤታት ይእክቡ ነበሩ።
ሎሚ ዘለዉ ህዝቢ የሆዋ፡ ኣብ መላእ ዓለም ኣብ ዚርከብ ብዓሰርተታት ኣሽሓት ዚቝጸር ኣዳራሻት መንግስቲ ኣምላኽ ንትምህርትን ንኣምልኾን ይእከቡ እዮም።
የሱስ ነቲ ኣብ የሩሳሌም ዝነበረ ቤተ መቕደስ ዓብዪ ፍቕርን ሞሳን ስለ ዝነበሮ፡ ሓደ ኻብቶም ጸሓፍቲ ወንጌል፡ ነቲ ኣብ ናይ ሎሚ ጥቕሲ ዘሎ ትንቢታዊ ቓላት ኣብኡ ኣውዓሎ።
ምስቲ ኣብ የሩሳሌም ዝነበረ ቤተ መቕደስ ብዚመዓራረ መገዲ ቤት የሆዋ ኺብሃል ዚክኣል ኣዳራሽ መንግስቲ ኣምላኽ ሎሚ የለን።
ኰይኑ ግና፡ መጽሓፍ ቅዱስ፡ ሎሚ ዘሎ ቦታታት ኣምልኾ ብኸመይ ኣብ ጥቕሚ ኺውዕልን ብኣኽብሮት ኪትሓዝን ከም ዘለዎ ዚገልጽ ስርዓታት ይሕብረና እዩ።
ኣብ ዕዳጋ ብሱል ፍረታት ክትሓሪ ኸለኻ፡ ኵሉ እቲ ፍረታት ሕደ ዘይምዃኑ ኽትርኢ ትኽእል ኢኻ።
ግናኸ፡ ብሱል ዜብሎ እተወሰነ መለለይታት ኣለዎ።
ብተመሳሳሊ ኸኣ፡ ብሱላት ክርስትያናት እተፈላለየ ዜግነትን ኣተዓባብያን ጥዕናን ዕድመን ተመክሮን ዘለዎም ኪዀኑ ይኽእሉ እዮም።
ኣብ ባህርያቶም ወይ ባህሎም እውን ፍልልይ ኪህልዎም ይኽእል እዩ።
ግናኸ፡ ኵሎም እቶም ብመንፈሳዊ መዳይ ዝዓበዩ፡ ብሱላት ምዃኖም ዚልለይሉ ባህርያት የማዕብሉ እዮም።
ብኸመይ፧
ሓደ ብሱል ኣገልጋሊ የሆዋ፡ ንህይወቱ ኣብቲ እቲ ኣስኣሰሩ ኽንስዕብ ኣርኣያ ዝሓደገልና የሱስ ዝሓደጎ ኣብነት ከም እተተኵር እዩ ዚገብር።
እሞኸ የሱስ ኣዝዩ ኣገዳሲ ኸም ዝዀነ ዘጕልሖ ነገር እንታይ እዩ፧
ብምሉእ ልብናን ነፍስናን ኣእምሮናን ንየሆዋ ምፍቃርን ንብጻይና ኸም ነፍስና ምፍቃርን እዩ።
ሓደ ብሱል ክርስትያን ምስዚ ምኽሪ እዚ ተሰማሚዑ ኺነብር እዩ ዚጽዕር።
ነቲ ምስ የሆዋ ዘለዎ ርክብን ነቲ ንሰባት ዜርእዮም ጥቕሚ ርእሳ እትስውእ ፍቕርን ኣብ ቀዳማይ ቦታ ዚስራዕ ዓይነት ናብራ ህይወት እዩ ዚህልዎ።
የሱስ ናብ ሰማይ ቅድሚ ምዕራጉ፡ ሃዋርያቱ ነዛ ኣብ ላዕሊ ዘላ ሕቶ ሓተትዎ።
እቲ የሱስ ዝሃቦም መልሲ፡ መንግስቲ ኣምላኽ መዓስ ምግዛእ ከም እትጅምር ዚፈልጡሉ እዋን ከም ዘይኰነ ዚሕብር እዩ ነይሩ።
ንደቀ መዛሙርቱ ድማ፡ ኣብቲ ዝያዳ ኣገዳሲ ዝዀነ ዕዮ ምስክርነት ኬተኵሩ ነገሮም።
ይኹን እምበር፡ የሱስ ንሰዓብቱ፡ ንምምጻእ መንግስቲ ኣምላኽ ብሃንቀውታ ኺጽበይዎ ምሂርዎም እዩ።
ስለዚ፡ ካብ ግዜ ሃዋርያት ንነጀው ዝነበሩ ክርስትያናት፡ መንግስቲ ኣምላኽ ክትመጽእ ጸልዮም እዮም።
መንግስቲ ኣምላኽ ብየሱስ እናተመርሐት ኣብ ሰማይ ኰይና እትገዝኣሉ እዋን ምስ ቀረበ፡ የሆዋ ንህዝቡ ኣበየናይ ዓመት ምግዛእ ከም እትጅምር ንኼስተውዕሉ ሓጊዝዎም እዩ።
ብ1876 ብቻርለስ ቴዝ ራስል እተጻሕፈት ዓንቀጽ፡ ኣብታ ባይብል ኤግዛማይነር ዘርእስታ መጽሔት ወጸት።
እታ፡ ዘመናት ኣህዛብ መዓስ እየን ዚውድኣ፧
ዘርእስታ ዓንቀጽ፡ ን1914 ከም ኣገዳሲት ዓመት ገይራ ጠቐሰታ።
ነተን ኣብ ትንቢት ዳንኤል እተጠቕሳ ሸውዓተ ግዜያት ድማ ምስቲ የሱስ ዝገለጾ ምዱብ ግዜያት ኣህዛብ ኣተሓሓዘቶ።
ኣምለኽቲ የሆዋ፡ ፍጻመ ትንቢታት መጽሓፍ ቅዱስ ኪርእዩ ኻብ ነዊሕ ግዜ ኣትሒዞም ኪጽበዩ ጸኒሖም እዮም።
ድሕሪ ምዕናው ይሁዳ፡ የሆዋ ነቶም ምሩኻት ኣይሁድ ናብ ሃገሮም ከም ዚመልሶም ኢሳይያስ ተነብዩ ነይሩ እዩ፣ ኵሎም እቶም ዚጽበይዎ ሕጉሳት እዮም ከኣ በለ።
እቲ ብዛዕባ ጥንታውያን ህዝቢ ኣምላኽ ዚንበ ዝነበረ ሚክያስ ከኣ፡ ንኣምላኽ ድሕነተይ ክጽበዮ እየ በለ።
ኣገልገልቲ ኣምላኽ ንመሲሕ ወይ ንክርስቶስ ዚምልከት ትንቢታት ኪፍጸም ንዘመናት ዚኣክል ኪጽበዩ ጸኒሖም እዮም።
ኣብዚ ግዜ እዚ ዘለዉ ኣገልገልቲ ኣምላኽ እውን፡ ብዛዕባ እቲ መሲሕ ዚገልጽ ትንቢታት መጽሓፍ ቅዱስ ኪፍጸም ይጽበዩ ኣለዉ።
የሆዋ ብመሲሓዊት መንግስቲ ኣቢሉ፡ ድሕሪ ቐረባ ግዜ ንእኩያት ብምጥፋእን ንህዝቡ ኸኣ ካብዛ ኣብ ትሕቲ ቝጽጽር ሰይጣን ዘላ ዓለም ብምድሓንን ንስቓይ ደቂ ሰብ መወዳእታ ኺገብረሉ እዩ።
ስለዚ፡ እዚ ስርዓት እዚ ዚጠፍኣሉ ግዜ ኣዝዩ ስለ ዝቐረበ፡ ነዚ እናተጸበና ንቑሓት ኴንና ንጽናሕ።
ብስራት ንሰባት ምክፋል፡ ትሕትናን እተፈላለየ መዳያት ፍረ መንፈስን ከነማዕብል ይሕግዘና እዩ።
ከም ናይ ክርስቶስ ዝበለ ስብእና ምስ ኣማዕበልና ኸኣ፡ ንመልእኽትና ንስልሞ ኢና፣ እዚ እውን ንኣረኣእያ ገሊኦም ሰብ ቤት ይጸልዎም እዩ።
ንኣብነት፡ ኣብ ኣውስትራልያ ዚነብሩ ኽልተ ናይ የሆዋ መሰኻኽር ንሓንቲ ሕማቕ ዘረባ እተዛረበቶም ብዓልቲ ቤት ብኣኽብሮት ሰምዕዋ።
ጸኒሓ ግና፡ ብተግባራታ ተጣዒሳ ናብ ቤት ጽሕፈት ጨንፈር ጸሓፈት።
እቲ ዝጸሓፈቶ ድማ ብኸፊል ከምዚ ዚብል ነበረ፦ ተመጻዳቒትን መስተናዓቒትን ብምዃነይ፡ ነቶም ክልተ ኣዝዮም ዕጉሳትን ትሑታትን ውልቀ ሰባት ይቕረታ ኺገብሩለይ ክሓትቶም እደሊ እየ።
ኣብ ቅድሚ እቶም ቃል ኣምላኽ ዚሰብኩ ኽልተ ሰባት ደው ኢለ ኽሰጕጎም ምፍታነይ ዕሽነት እዩ ነይሩ።
እቶም ኣስፋሕቲ ቝሩብ እንተ ዚቝጥዑ ነይሮም፡ እታ ብዓልቲ ቤት ከምኡ ኢላ ምጸሓፈትዶ፧
ምናልባት ኣይምጸሓፈትን።
እዚ እዋናውን ጽቡቕን ምኽሪ እዩ ነይሩ።
ቃየል ሓደገኛ መገዲ ይስዕብ ከም ዘሎ ንጹር ምስ ኰነ፡ የሆዋ ኣጠንቂቕዎ ነበረ።
እቲ ዜሕዝን ግና፡ ቃየል ነቲ ምኽሪ ስለ ዘየቕለበሉ፡ ሳዕቤኑ ዓጸደ።
እቲ ጸሓፊ ኤርምያስ ዝነበረ ባሩኽ ምስ ደኸመን ምስ ተሓለለን እውን፡ ቀንዲ ምንጪ ጸገሙ ምእንቲ ኺርኣዮ የሆዋ ምኽሪ ሂብዎ እዩ።
ባሩኽ ከም ቃየል ዘይኰነስ፡ ምኽሪ የሆዋ ስለ እተቐበለ፡ ህይወቱ ደሓነት።
ጳውሎስ፡ የሆዋስ ንዜፍቅሮ እዩ ዚግስጾ፣ ነቲ ኸም ውሉዱ ዚቕበሎ ዘበለ እውን ይገርፎ እዩ ኢሉ ጸሓፈ።
ተግሳጽ ግና፡ መቕጻዕቲ ጥራይ ኣይኰነን።
ብእተፈላለየ መገዲ ኺውሃብ ይከኣል እዩ።
ኣብ መጽሓፍ ቅዱስ፡ ብዛዕባ እቶም ተግሳጽን ስልጠናን ዜጠቓልል ከቢድ ፈተናታት ዝሓለፉ እሙናት ኣገልገልቲ ብዙሕ ኣብነታት ንረክብ ኢና።
እቲ እዋን እቲ፡ እቶም እሙናት ዓስቦም ዚቕበሉሉ፡ እቶም ዘይእሙናት ከኣ ዚቕጽዑሉ እዋን እዩ።
ብመሰረት ማቴዎስ፡ የሱስ ብዛዕባ እቲ ብዙሕ ነገራት ዝሓቘፈ ምልክት ድሕሪ ምግላጹ፡ ነዚ ዚስዕብ ምሳሌ እተን ኣባጊዕን ኣጣልን ሃበ፦ ወዲ ሰብ ምስ ኵሎም መላእኽቱ ብኽብሩ ምስ መጸ፡ ሽዑ ኣብ ክቡር ዝፋኑ ኪቕመጥ እዩ።
ኵሎም ኣህዛብ ኣብ ቅድሚኡ ኺእከቡ እዮም፣ ንሱ ኸኣ፡ ከምቲ ጓሳ ንኣባጊዕ ካብ ኣጣል ዚፈላልየን፡ ካብ ንሓድሕዶም ኪፈላልዮም እዩ።
ነተን ኣባጊዕ ኣብ የማኑ፡ ነተን ኣጣል ድማ ኣብ ጸጋሙ ኺገብረን እዩ።
እተን ኣባጊዕን እተን ኣጣልን እንታይ ፍርዲ እዩ ኺውሃበን፧
እቲ ምሳሌ፡ እዚኣቶም እቶም ብኣጣል እተመሰሉ ናብ ናይ ዘለኣለም ጥፍኣት፡ ጻድቃን ግና ናብ ናይ ዘለኣለም ህይወት ኪኸዱ እዮም ብዚብል ቃላት ይዛዘም።
ንየሆዋ ኸም እነፍቅሮ ኸነርእየሉ እንኽእል ብዙሕ መገድታት ኣሎ።
ንኣብነት፡ ኣብ ዕዮ ስብከት መንግስቲ ኣምላኽ ብቕንኣት ብምክፋል፡ ንኣምላኽን ንብጻይናን ዘላትና ፍቕሪ ኸነርኢ ንኽእል ኢና።
ንእምነትና ዚፍትን ፈተናታት ኬጋጥመና ኸሎ ብተጻዋርነት ብምሕላፍ ንጽህናና እንተ ሓሊና፡ ንየሆዋ ብሓቂ ኸም እነፍቅሮ ኢና እነርኢ።
እቲ ፈተናታት እንተ ኸቢዱና፡ ኣብ ቅድሚ ኣምላኽ ክቡራት ስለ ዝዀንና፡ ንሱ ንመከራና ኸም ዚርድኦን ከም ዚሕግዘናን ርግጸኛታት ክንከውን ንኽእል ኢና።
ንየሆዋ ዘላትና ፍቕሪ፡ ብዛዕባ ፍጥረታቱን ብዛዕባ ኻልእ ዜደንቕ ግብርታቱን ከነስተንትን ትድርኸና እያ።
ንመጽሓፍ ቅዱስ ብትግሃት ነጽንዖ እንተ ዄንና፡ ንኣምላኽ ከም እነፍቅሮን ንቓሉ ኸም እነኽብሮን ኢና እነርኢ።
ንየሆዋ ዘላትና ፍቕሪ፡ ብጸሎት ኣቢልና ናብኡ ኸም እንቐርብ ትገብረና እያ።
ብዘይካዚ፡ ብዛዕባ እቲ ምእንቲ ሓጢኣትና ተባሂሉ ዝቐረበ መስዋእታዊ በጃ ኸነስተንትን ከለና፡ ንኣምላኽ ዘላትና ፍቕሪ እናዓበየት ክትከይድ እያ።
እዚ ገለ ኻብቲ ነታ ዘይተቋርጽ ፍቕሪ የሆዋ ምላሽ ክንህበሉን ንየሆዋ ኸም እነፍቅሮ ኸነርእየሉን እንኽእል መገድታት እዩ።
ሃዋርያ ጳውሎስ ነቶም ኣብ ኤፌሶን ዝነበሩ ክርስትያናት ብመንፈሳዊ መዳይ ኪዓብዩ ኸም ዜድልዮም ጽሒፉሎም እዩ።
ናብ ሓድነት እምነትን ናብ ልክዕ ፍልጠት ወዲ ኣምላኽን፡ ናብ እኹል ሰብኣይ፡ ናብ ልክዕ ምልኣት ብጽሕና ክርስቶስ ኪበጽሑ ድማ ኣተባቢዕዎም እዩ።
ጳውሎስ ነታ መልእኽቱ ኺጽሕፋ ኸሎ፡ እታ ኣብ ኤፌሶን ዝነበረት ጉባኤ ኻብ እትምስረት እተወሰነ ዓመታት ገይራ ነይራ እያ።
ኣብኣ ዝነበሩ ብዙሓት ደቀ መዛሙርቲ ድማ፡ ኣብ ልዑል ደረጃ መንፈሳዊ ዕቤት በጺሖም ነይሮም እዮም።
ገሊኣቶም ግና ናብ ብስለት ንምብጻሕ ጻዕሪ ኺገብሩ የድልዮም ነይሩ እዩ።
ሎሚ ኣብ ናይ የሆዋ መሰኻኽር ዘሎ ዅነታት እውን ተመሳሳሊ እዩ።
ብዙሓት ኣሕዋትን ኣሓትን ንኣምላኽ ንነዊሕ ግዜ ኣገልጊሎምዎን ናብ መንፈሳዊ ብስለት ገስጊሶምን ኣለዉ።
ኵላቶም ግና ኣብቲ ደረጃ እቲ ኣይበጽሑን።
ንኣብነት፡ ዓመት ዓመት ብኣሽሓት ዚቝጸሩ ሓደስቲ ይጥመቑ እዮም፣ ስለዚ፡ ገሊኦም ናብ ብስለት ኪበጽሑ ጻዕሪ ኺገብሩ የድልዮም እዩ።
ንስኻኸ ኸመይ ኢኻ፧
