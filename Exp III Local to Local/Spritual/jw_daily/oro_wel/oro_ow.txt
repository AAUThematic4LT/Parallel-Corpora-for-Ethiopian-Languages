Yesuus akkuma Addaam jalqaba irratti ture, nama mudaa hin qabne taʼe.
Haa taʼu malee haala Addaam irraa adda taʼeen, Yesuus ulaagaa Yihowaan nama mudaa hin qabne irraa barbaadu eegee jiraateera.
Yesuus, qorumsa baayʼee guddaa keessatti illee, matumaa cubbuu hin hojjenne; akkasumas seera Waaqayyoo kam iyyuu hin cabsine.
Yesuus nama mudaa hin qabne waan taʼeef, isaaniif jedhee duʼuudhaan ilmaan namootaa cubbuu fi duʼa jalaa oolchuu ni dandaʼa.
Yesuus wanta guutummaatti Addaamii wajjin wal gitu kan qabu, jechuunis nama guutummaatti mudaa hin qabnee fi Waaqayyoof ajajamu ture.
Yesuus aarsaa furii taʼuudhaan namoonni hedduun, jechuunis dhiironni, dubartoonnii fi ijoolleen jireenya bara baraa akka argatan karaa baneera.
Dhuguma iyyuu, furichi kaayyoon Waaqayyoo inni jalqabaa akka raawwatamu godheera.
Furichi ilmaan namootaa amanamoo taʼan hundi abdii jireenya bara baraa akka qabaatanis taasiseera.
Yommuu dhibeen fayyaa ykn rakkinni humnaa ol taʼe kan biraan nu mudatu, akka nuuf yaadu amanuudhaan wanta yaaddoo nutti taʼu Yihowaa irratti gatuu qabna.
Akkasumas, walgaʼiiwwan gumii fi qophiiwwan hafuuraa kan biroo irraa fayyadamuuf wanta nuuf dandaʼame hunda gochuu qabna.
Waaʼee warra amanamoo, ijoolleen isaanii Yihowaa tajaajiluu dhiisanii hoo maal jechuutu dandaʼama?
Saamuʼel maanguddichi ilmaan isaa gaʼeessota taʼan ulaagaalee Yihowaa warra qajeeloo inni isaan barsiiseef amanamoo taʼanii akka jiraatan isaan dirqisiisuu hin dandeenye.
Dhimma kana harka Yihowaatti gatee dhiisuu qaba ture.
Taʼus, Saamuʼel amanamaa taʼee jiraachuu fi Abbaa isaa isa samii Yihowaa gammachiisuu dandaʼeera.
Yeroo ammaattis, Kiristiyaanonni ijoollee qaban hedduun haala wal fakkaatu keessatti argamu.
Isaan Yihowaan cubbamoota yaada geddaratan simachuuf hawwiidhaan eeggachaa akka jiru amanannaa qabu.
Hammasitti garuu, fakkeenyi isaanii ijoolleen isaanii gara karrichaatti akka deebiʼan akka isaan gargaaru abdachuudhaan, Yihowaadhaaf amanamoo taʼanii jiraachuuf carraaqqii cimaa gochuu qabu.
Wanta isinitti dhagaʼamu nama amantanitti himuun keessan dhiphina dandamachuu akka dandeessan isin gargaaruu dandaʼa.
Hiriyaan gaaʼelaa keessan, michuun ykn jaarsi gumii keessan yaaddoo keessaniif ilaalcha sirrii akka qabaattan isin gargaaruu dandaʼu.
Miira keessan utuu hin dhoksin dubbachuun keessan, wanta isin yaaddessu akka hubattanii fi akka damdamattan isin gargaaruu dandaʼa.
Kitaabni Qulqulluun, Mareen hin jiru yoo taʼe, wanti yaadame fiixaan hin baʼu; warri gorsa kennan yoo baayʼatan garuu, fiixaan in baʼa jedha.
Kana malees, Yihowaan Kiristiyaanonni karaa walgaʼiiwwan gumiitiin, dhiphina akka damdamatan ni gargaara.
Achitti obboloota keessan warra isiniif yaadanii fi wal jajjabeessuu barbaadanii wajjin wal argitu.
Haala kanaan wal jajjabeessuun keessan, kan isin cimsu siʼa taʼu, dhiphina isin mudatu kam iyyuu damdamachuun akka isiniif salphatu gochuuf isin gargaara.
Barattoonni Kitaaba Qulqulluu amanamoo turan.
Haa taʼu malee barattoonni bara  hanga  turan mootummootaaf ajajamuu jechuun maal jechuu akka taʼe guutummaatti hin hubanne turan.
Kanaafuu, gareedhaan yommuu ilaalaman dhimmoota waraanaa wajjin wal qabatan tokko tokko irratti adda of baasaa hin turre.
Fakkeenyaaf, pireezidaantiin Yunaayitid Isteetis Caamsaan   guyyaa itti nagaadhaaf kadhatan akka taʼu yeroo labsii baasanitti, Masaraan Eegumsaas ayyaana kana irratti akka hirmaatan Barattoota Kitaaba Qulqulluu jajjabeessee ture.
Obboloonni tokko tokko waraana deggeruuf jecha boondii kan bitatan siʼa taʼu, muraasni isaanii immoo meeshaa qabatanii waraana irratti hirmaataniiru.
Haa taʼu malee, Barattoonni Kitaaba Qulqulluu kun waanuma sirreeffama gochuun isaan barbaachiseef qofa Baabilon Guddittiidhaan boojiʼamanii turan jechuun dogoggora dha.
Faallaa kanaatiin immoo, amantii sobaa irraa adda baʼuu akka qaban kan hubatan siʼa taʼu, yeroo Waraana Addunyaa Isa Tokkoffaatti guutummaa guutuutti jechuun ni dandaʼama, bulchiinsa amantii sobaa kana irraa adda of baasanii turan.
Kutaa jaarmiyaa Yihowaa taʼuun mirga guddaa dha! Ulaagaa fi qajeelfama Waaqayyoo beekuun keenya, wanta sirrii taʼe raawwachuu fi olaantummaa isaa deggeruuf itti gaafatamummaan akka nu irra jiraatu godha.
Addunyaan kun jireenya gadhiisiitiin caalaatti liqimfamaa yommuu deemu kanatti, akkuma Yihowaa nutis wanta hamaa jibbuu qabna.
Namoota Waaqayyoon hin waaqeffannee fi Isa hamaadhaan gaarii dha, isa gaariidhaan immoo hamaa dha jedhan irraa fagaachuu qabna.
Waaqayyoon gammachiisuu waan barbaannuuf, karaa qaamaa, amalaa fi hafuuraa qulqulluu taanee jiraachuuf carraaqna.
Yihowaa ni jaallanna; isattis ni amanamna; qajeelfamawwan Kitaaba isaa isa dinqisiisaa keessatti ifatti ibsamanii wajjin haala wal simuun jiraachuudhaan isaaf amanamoo akka taane argisiisuu filanna.
Bakka hundatti, jechuunis mana keessatti, gumii keessatti, bakka hojii fi mana barumsaatti qajeelfamoota kanaa wajjin wal simnee jiraachuuf carraaqqii guddaa goona.
Bilisummaa warri kaan jireenya isaanii keessatti murtoo mataa isaanii gochuuf qaban kabajuu qabna.
Maaliif?
Hundi keenya iyyuu mirga filannoo waan qabnuuf, Kiristiyaanonni lama yeroo hunda murtoo wal fakkaatu gochuu hin dandaʼan.
Kun amalaa fi waaqeffannaa keenyaa wajjin haala walqabateenis ni hojjeta.
Kiristiyaanni hundi dhuunfaatti baʼaa ofii isaa baachuu akka qabu yoo hubanne, yeroo wantoota baayʼee barbaachisaa hin taane irratti murtoo dhuunfaa goonutti illee mirga warri kaan filannoo gochuuf qaban ni kabajna.
Yihowaan mirga filannoo, bilisummaa dhugaa wajjin nuuf kenneera.
Kennaa kana ni dinqisiifanna; kun immoo murtoo hangam Yihowaa akka jaallannu itti argisiisnu gochuuf nu gargaara.
Karaa Waaqayyoof ulfina fiduun itti fayyadamuu fi akkaataa warri kaan kennaa isaanii itti fayyadamuuf filatan kabajuudhaan, kennaa kana akka dinqisiifannu argisiisuu keenya itti haa fufnu.
Abiishaayi yommuu buufata Saaʼol seenetti, dura eenyuuf amanamaa taʼuu akka qabu dagatee ture.
Abiishaayi amanamummaa Daawitiif qabuun kan kaʼe, Saaʼol Mooticha ajjeesuuf ariifatee kan ture taʼus, Daawit namni tokko isa Waaqayyo dibee moosise irratti harka ol fudhachuun isaa sirrii akka hin taane waan hubateef isa dhowweera.
Wanta raawwatame kana irraa barumsa guddaa tokko arganna: Garaa keenya keessatti qaamota hedduudhaaf amanamoo taʼuun keenya dogoggora taʼuu baatus, hunda dura eenyuuf amanamaa taʼuu akka qabnu seerawwan buʼuuraa Kitaaba Qulqulluu irratti hundoofnee murteessuu qabna.
Amanamummaan garaa namootaa keessaa madda; haa taʼu malee, garaan namootaa jalʼaa dha.
Kanaafuu, namni Waaqayyoof amanamaa taʼe tokko michuun isaa ykn firri isaa wanta gadhee taʼe hojjechaa kan jiru taʼus isaaf amanamaa taʼuu akka qabu isatti dhagaʼamuu dandaʼa.
Keessumaa namni nutti dhihaatu tokko yommuu dhugaa dhiisu, hunda caalaa Yihowaadhaaf amanamoo taʼuu akka qabnu yeroo hunda yaadachuu qabna.
Hayyoonni Kitaaba Qulqulluu, ciccitaawwan, barreeffamoota harkaan garagalfamanii fi hiikkaawwan durii kuma hedduutti lakkaaʼaman wal bira qabanii ilaalaniiru, akkasumas of eeggannoodhaan qoʼataniiru.
Qoʼannaan kun qabiyyeen kutaa Kitaaba Qulqulluu harki caalaan isaa sirrii taʼuu isaa mirkaneesseera.
Caqasoonni sirrii taʼuun isaanii hamma tokko shakkisiisan muraasni guutummaa ergaa isaa irratti jijjiirama hin fidan.
Qoʼannaan barreeffamoota durii irratti godhame, barattoonni Kitaaba Qulqulluu garaa qajeelaa qaban, Kitaabni Qulqulluun inni yeroo ammaatti nu harka jiru, isa Yihowaan jalqaba irratti geggeessaa hafuura isaatiin akka barreeffamu godhe taʼuu isaa isaan amansiiseera.
Diinota irraa mormii cimaan yoo irra gaʼe iyyuu, Yihowaan Dubbiin isaa kitaaba seenaa ilmaan namootaa keessatti hunda caalaa balʼinaan hiikamu akka taʼu godheera.
Yeroo namoonni hedduun amantiin Waaqayyo irratti qaban xiqqaatetti ykn badetti illee, Kitaabni Qulqulluun kitaaba gabaa irratti baayʼee barbaadamu taʼeera; yeroo ammaatti guutummaatti ykn gar tokkoon isaa gara afaan  oliin ni argama.
Hiikkaawwan Kitaaba Qulqulluu tokko tokko hamma hiikkaawwan warra kaanii ifa ykn kan amansiisan taʼuu baatanis, hiikawwan hunda irraa jechuun ni dandaʼama, abdii fi fayyina ilaalchisee ergaa Kitaaba Qulqulluu buʼuura taʼe barachuun ni dandaʼama.
Jechoonni, miidhuufis taʼe fayyisuuf humna qabu.
Addunyaa Seexanaa keessatti jechootatti fayyadamanii nama miidhuun baramaa dha.
Bashannanni, namoonni hedduun arraba isaanii akka billaa akka qaratan, dubbii hadhaaʼaas akka xiyyaa iddaatti akka akeekkatan isaan kakaasa.
Kiristiyaanni tokko gocha miidhaa geessisu kana irraa fagaachuun isa barbaachisa.
Dubbii hadhaaʼaa keessaa inni tokko cigoo siʼa taʼu, innis dubbii nama waraanuuf akkasumas warra kaan salphisuuf ykn ceephaʼuuf yaadamee dubbatamu dha.
Cigoon yeroo baayʼee qoosaadhaaf kan dubbatamu taʼus, utuma baayʼee hin turin dubbii nama salphisuu fi arrabsootti jijjiiramuu dandaʼa.
Cigoo hamaan gosa arrabsoo Kiristiyaanonni of irraa fageessuu qaban keessaa tokko dha.
Qoosaan dubbii keenyaaf miʼaa dabaluu kan dandaʼu taʼus, dubbii nama cabsuu fi cigoo warra kaan miidhu ykn salphisu dubbannee namoota kolfisiisuuf yaaluu irraa fagaachuu qabna.
Kitaabni Qulqulluun, Dubbii gargaaru, yeroo barbaachisutti kan cimsu, warra dhagaʼuufis ayyaana kan kennu malee, dubbiin hamaan afaan keessan keessaa hin baʼin! jechuudhaan nu gorsa.
Jechoonni dhumaa xalayaa qaamni ol aanaan gumiiwwaniif barreesse irratti galan kun, cimoo taʼaa jedhamanii hiikamuus ni dandaʼu.
Nutis yommuu Waaqa keenya isa guddaa tajaajillu nagaatti jiraachuu fi cimoo taʼuu akka barbaannu beekamaa dha.
Sirni kun hamma jiruttii fi nutis cubbamoota hamma taanetti dhukkubsachuun keenya waan hin oolle dha.
Yeroo ammaatti dinqiidhaan fayyina jennee eeguu hin dandeenyu.
Haa taʼu malee, Mulʼanni   guutummaatti yeroon itti fayyinu akka dhufu ni ibsa.
Yohaannis ergamaan, laga bishaan jireenya namaaf kennu, akkasumas muka jireenya namaaf kennuu fi baalli isaa saba biyya lafaa fayyisu mulʼataan argeera.
Taʼus, kun yeroo ammaattis taʼe gara fuulduraatti baala qoricha taʼu kam iyyuu kan argisiisu miti.
Kanaa mannaa, qophii Yihowaan karaa Yesus Kiristoos ilmaan namootaa ajajamoo taʼaniif jireenya bara baraa kennuuf godhe kan argisiisu siʼa taʼu, kun immoo wanta hawwiidhaan eeggachuu dandeenyu dha.
Yihowaan yeroo keessa jiraannu ilaalchisee raajii akkana jedhu dubbateera: Guyyaa sanatti saba afaan garaa garaa dubbatan hundumaa keessaa namoonni kudhan fiixee uffata nama Yihudii tokko qabanii, Waaqayyo sii isinii, NW wajjin akka jiru waan dhageenyeef, nuyis sii isinii, NW wajjin achi in dhaqna in jedhu.
Akkuma namoota kurnan fakkeenyaan ibsaman kanaa, warri lafa irra jiraachuuf abdii qaban fiixee uffata nama Yihudii tokkoo qabataniiru.
Namoonni kun Yihowaan warra dibaman eebbisaa akka jiru waan beekaniif, Israaʼel Waaqayyoo warra hafuuraan dibamanii wajjin michoomuu isaaniitti ni boonu.
Akkuma Zakaariyaas raajichaa, Yesusis tokkummaa nama gammachiisuu fi sabni Waaqayyoo argatan ibseera.
Duuka buutonni isaa garee lama, jechuunis karra xinnayyoo fi hoolota kan biraa taʼuu isaanii kan dubbate taʼus, isaan karra tokko akka taʼanii fi tikseen isaaniis tokko akka taʼu ibseera.
Jireenya hafuuraa keenya eeggachuun nu barbaachisa.
Addunyaa Seexanni toʼatu keessa waan jiraannuu fi cubbamoota waan taaneef, ilaalchaa fi amala dogoggoraa addunyaa kanaa salphaatti fudhachuu dandeenya.
Hafuurri addunyaa kanaa, yaaʼaa lagaa cimaa taʼee fi kallattii nuti deemuu hin barbaannetti nu dhiibuu wajjin wal fakkaachuu dandaʼa.
Laga sanaan fudhatamuu irraa ooluuf, humna keenya guutuudhaan kallattii faallaa taʼeen daakuu qabna.
Haaluma wal fakkaatuun, hafuura addunyaa Seexanaatiin fudhatamuu irraa ooluuf carraaqqii gochuun barbaachisaa dha.
Yommuu warra kaaniif lallabnu, yaadawwan amantii keenya balleessan irratti utuu hin taʼin, dhimmawwan hafuuraa barbaachisoo fi faayida qabeessa taʼan irratti xiyyeeffanna.
Hojiin lallabaa abdiiwwan Waaqayyoo fi ulaagaawwan inni jaalalaan kakaʼee nuu kenne nu yaadachiisuudhaan murtoo goone nuu cimsa.
Akkasumas, miʼi lolaa keenya guutuu taʼee akka itti fufu nu gargaara.
Sochiiwwan hafuuraatti yoo qabamne, rakkoowwan keenya irratti garmalee xiyyeeffachuuf yeroo hin qabaannu; kun immoo eegumsa nuuf argamsiisa.
Jaalala Ruut Yihowaadhaaf qabdu mee yaadi.
Yeroo booda Boʼaz inni abbaa lafaa taʼe, Ruut bobaa Yihowaa jalatti kooluu galuu waan barbaaddeef ishii jajateera.
Yaadni kun cuucii qoochoo haadha ishii isa cimaa fi balaa irraa ishii eegu jalatti kooluu galtu tokko nu yaadachiisa.
Yihowaan Ruutiif abbaa akkanaa taʼeera.
Amantii ishiin argisiisteef waan ishii kiiseef, murtoo goote kanatti sababii itti gaabbitu hin qabdu.
Yeroo harʼaatti namoonni baayʼeen waaʼee Yihowaa kan baratan taʼus isatti kooluu galuu irraa duubatti jedhu.
Isaaf of murteessanii cuuphamuu irraa duubatti jedhu.
Yihowaadhaaf of murteessitee cuuphamuu irraa dubbatti kan jettu yoo taʼe, kana kan gootu maaliif akka taʼe of gaafattee beektaa?
Namni lubbuudhaan jiru kam iyyuu waaqa tokko ykn isa kaan tajaajiluun isaa hin oolu.
Waaqa tokkicha isa tajaajilamuu qabu jalatti maaliif kooluu hin galtu?
Yihowaadhaaf of murteessuun karaa amantii isa irratti qabnu itti argisiisnu keessaa isa hunda irra caalu dha.
Yihowaan murtoo goote eegdee akka jiraattuu fi rakkina si mudatu kam iyyuu moʼuu akka dandeessu si gargaara.
Wanti Waaqayyo Ruutiif godhes kanuma ture.
Dinqisiifannaan gaarummaa Waaqayyoo isa guddaatiif qabnu, halalummaa, machii ykn cubbuu warri Qorontos raawwachaa turan irraa fagaachuu caalaa waan dabalatu qaba.
Gaarummaa Waaqayyoo isa guddaa fudhachuu jechuun halalummaa irraa fagaachuu qofa utuu hin taʼin, fedhii bashannana gadhee taʼeen bashannanuuf nutti dhagaʼamu kam iyyuu wajjin qabsoo gochuu jechuu dha.
Qaama keenya qajeelummaadhaaf garboota goonee dhiheessuun machii irraa fagaachuu qofa utuu hin taʼin, dhugaatii gar malee dhuguu irraa fagaachuuf nu kakaasuu qaba.
Gochawwan dogoggoraa kana irraa fagaachuuf carraaqqii cimaa gochuu nu barbaachisa taʼa; taʼus qabsoo kana irratti moʼuu ni dandeenya.
Galmi keenya cubbuu cimaas taʼe gocha dogoggoraa ifatti hin mulʼanne irraa fagaachuu taʼuu qaba.
Kana guutummaatti gochuu akka hin dandeenye beekamaa dha.
Taʼus, akkuma Phaawulos nutis kana gochuuf carraaquu qabna.
Phaawulos obboloota isaa yommuu gorsu, Isin akka kajeellaa fooniitiif hin ajajamneef, cubbuun qaama keessan isa duʼu irratti mootii akka taʼu hin godhinaa jedheera.
Yesuus tajaajilli inni lafa irratti raawwatu akka xumuramuu fi warri kaan hojicha akka isa harkaa fuudhanii hojjetan beeka ture.
Barattoonni isaa mudaa kan qaban taʼanis isaan irratti amanannaa qaba, akkasumas hojii inni hojjechaa ture caalaas akka hojjetan isaanitti himeera.
Akka gaariitti isaan leenjisee ture; isaanis misiraachicha guutummaa addunyaa yeroo sana ture keessatti babalʼisuu dandaʼaniiru.
Yesuus duʼuudhaan aarsaa erga dhiheessee booda gara samiitti ol baʼeera; achittis mootummaa, aangoo, humnaa fi gooftummaa kam irra iyyuu caalu malees hojiin dabalataa isaaf kennameera.
Armaagedoon dura amanamummaa keenya eeggachuudhaan yoo duune, duʼaa kaʼuudhaan addunyaa haaraa qajeelummaan keessa buufatu keessa ni jiraanna; achittis hojii gammachiisaa hedduutu nu eeggata.
Hamma yeroo sanaatti garuu hundi keenya iyyuu hojii baayʼee barbaachisaa taʼe, jechuunis misiraachicha lallabuu fi barattoota gochuu irratti hirmaachuu dandeenya.
Dargaggootas taane maanguddoota, hundi keenya yeroo hunda hojiin Gooftaa kan nuuf baayʼatu haa taanu.
Hojiin haaraan yeroo nuuf kennamutti, kadhachuu fi haala keessa jirru sirriitti qoruun keenya wanta dandeettii keenyaa fi humna keenyaa ol taʼe fudhachuu irraa of qusachuuf nu gargaara.
Amalli gad of deebisuu wanta humna keenyaa ol taʼe akka hin fudhanne nu kakaasa.
Haataʼu malee, hojiin haaraan tokko yommuu nuuf kennamu, fakkeenyi Giidewon qajeelfamaa fi eebba Yihowaa malee milkaaʼina argachuu akka hin dandeenye nu yaadachiisa.
Kanaaf, gad of deebisnee Waaqayyo keenyaa wajjin akka deddeebinu afeeramneerra.
Yeroo itti gaafatamummaa haaraa fudhannu hundatti, wanta Yihowaan karaa Dubbii isaa fi karaa jaarmiyaa isaa nutti dubbatu hunda irratti kadhannaadhaan yaaduu qabna.
Tarkaanfiin keenya tarkaanfii Yihowaa isa mudaa hin qabnee wajjin akka wal simu gochuu barachuu qabna.
Kan nu guddisu dandeettii keenya utuu hin taʼin, Yihowaan gad kan nutti dhihaatu taʼuu isaa akka taʼe haa yaadannu.
Waaqayyoo wajjin gad of deebisuudhaan deddeebiʼuuf filachuun keenya, akka of hin gurguddisne ykn akka waan gatii hin qabneetti akka of ilaallu nu gargaara.
Sirna Seexanaa hamaa fi dukkanaaʼaa guyyoota gara dhumaatti argamu kana keessatti illee, Yihowaan saba isaa eebbisaa jira.
Waaqeffattoonni dhugaan karaa hafuuraa badhaadhina hanga harʼaatti argamee hin beekneen akka badhaadhan gochaa jira.
Akkuma Yesuus waadaa galee ture, Yihowaan miseensa maatii hafuuraa obbolootaa fi obboleettota jaalala qaban of keessatti qabatee fi addunyaa maratti tokko taʼee akka taanu nuuf heyyamuudhaan yeroo ammaatti nu eebbiseera.
Kana malees, namoonni Waaqayyoon cimsanii barbaaddatan nagaa sammuu, milkaaʼinaa fi gammachuu hangana hin jedhamne argachuudhaan eebbifamu.
Fedhii Waaqayyoo erga raawwattanii booda, wanta inni abdachiise sana akka argattan mirkanaaʼoo taʼuu dandeessu.
Kanaaf amantii keenya jabeeffachuu fi garaa guutuudhaan Yihowaa tajaajiluu keenya itti haa fufnu.
Yihowaa irraa eebba nuuf malu akka argannu waan beeknuuf, kana gochuu ni dandeenya.
Guyyaa Phenxeqostee Dh.
bara  Yihudoonnii fi namoonni amantii Yihudii fudhatan hedduun hafuura qulqulluudhaan dibamanii turan.
Kiristiyaanonni haaraan kun, sanyii filatamaa, luboota mootii, saba qulqulluu, saba qabeenya Waaqayyoo taʼuuf fudhataman taʼaniiru.
Ergamoonni, hamma lubbuudhaan jiranitti gumiiwwan saba Waaqayyootiif eegumsa guddaa gochaa turaniiru.
Haa taʼu malee, keessumaa ergamoonni erga duʼanii booda namoonni barattoota ofitti fudhachuuf dhugaa micciiran kaʼaniiru.
Namoota kana keessaa hedduun isaanii gumii keessatti ilaaltota ol aanaa taʼanii tajaajilaa turan.
Yesuus duuka buutota isaatiin, Isin hundi keessan obbolaa dha jedhee kan ture taʼus, gareen qeesotaa hundeeffamuu jalqabe.
Namoonni beekamoon falaasama Aristootilii fi Pilaatoo hordofan, suutuma suutaan barumsa Dubbii Waaqayyoo isa qulqulluu taʼe, yaadawwan amantii sobaa babalʼisaniin bakka buusuu jalqaban.
Wanta namoonni kaan itti amanan akka beektu gootee yaaduuf hin ariifatin.
Namoonni tokko tokko jijjiirama tirannaatti akka amanan kan dubbatan taʼanis, Waaqayyo akka jirus isaanitti dhagaʼama.
Waaqayyo jijjiirama tirannaatti fayyadamee lubbu qabeeyyii adda addaa uume jedhanii yaadu.
Kaan immoo jijjiirama tirannaatti kan amanan utuu dhugaa taʼuu baatee mana barumsaatti hin barsiifamu ture jedhanii waan yaadaniif akka taʼe dubbatu.
Tokko tokko immoo dhaabbilee amantiitti waan mufataniif Waaqayyotti amanuu dhiisaniiru.
Kanaaf jireenyi akkamitti akka eegale nama tokkoo wajjin yommuu mariʼattu, yeroo hunda jalqaba gaaffii gaafachuun gaarii dha.
Namni sun maalitti akka amanu hubadhu.
Sababi qabeessa yoo taatee fi dhaggeeffachuuf fedhii yoo qabaatte, namni sun si dhaggeeffachuuf fedhii qabaachuu dandaʼa.
Namni tokko uumamatti waan amantuuf akka si ceephaʼaa jiru yoo sitti dhagaʼame, Uumaa malee jireenyi akkamitti jalqabuu akka dandaʼu akka siif ibsu isa gaafachuu dandeessa.
Uumamni inni jalqabaa akka itti fufuuf, wal horuu fi of baayʼisuu qaba.
Piroofeesarri keemistirii tokko, Namni tokko lubbuu qabeeyyiin baayʼee xinnoo taʼan illee hangam wal xaxoo akka taʼan yommuu hubatu baayʼee dinqisiifata jedhaniiru.
Namoonni haaraan biyya biraatii dhufan gara Galma Mootummaa keenyaa yommuu dhufan miira hoʼaadhaan nagaa isaan gaafachuudhaan gaarummaa isaanitti argisiisuu ni dandeenya.
Namoonni biyya isaanii dhiisanii baʼan yeroo tokko tokko akka qaanaʼanii fi kophaa taʼuu akka barbaadan hubanneerra taʼa.
Akkaataa guddinaa isaaniitiin ykn iddoo hawaasa keessatti qabaniin kan kaʼe, sanyiin ykn lammummaan isaanii kan warra kaaniitii gadi akka taʼe itti dhagaʼama taʼa.
Kanaafuu, dursa fudhachuudhaan gaarummaa isaanitti argisiisuu fi miira hoʼaadhaan isaan simachuu qabna.
Appilikeeshiniin JW Laanguweej jedhamu afaan keessaniin kan argamu yoo taʼe, namoota haaraa qooqa afaan ittiin hiikkataniin nagaa gaafachuu barachuuf isin gargaaruu dandaʼa.
Nama aadaa biraa qabu tokkotti dhihaachuun isinitti ulfaachuu dandaʼa taʼa.
Miira akkanaa kana moʼuuf, tarii waaʼee keessan itti himuu dandeessu.
Utuu baayʼee hin turin, garaagarummaa dhugumaan jirus taʼe sammuun keessan uume caalaa wanta wal isin fakkeessu hedduu akka qabdan, akkasumas aadaan kam iyyuu ciminas taʼe dadhabina mataa isaa akka qabu hubattu.
Yihowaan tajaajiltoonni isaa hamma mirga argatanitti ykn haalli hamma jijjiiramutti akka obsan kan heyyamu taʼus, amanamoo warra taʼan yeroo hunda ni deggera.
Abrahaamiif ilma akka kennu waadaa isaaf galee kan ture taʼus, Abrahaam amantii fi obsa qabaachuu qaba ture.
Abrahaam, Yisihaaq hamma dhalatutti waggoota hedduudhaaf kan eege taʼus, abdii hin kutanne; Yihowaanis isa hin daganne.
Obsaan eeggachuun salphaa miti.
Wantoota abdii nu kutachiisan irratti kan yaannu yoo taʼe, baayʼee gadduu dandeenya.
Kanaa mannaa, yeroo kanatti fayyadamnee ulaagaa karaa hafuuraa nu irraa barbaadamu guutuun keenya gaarii dha.
Dubbii Waaqayyoo dubbisuu fi irratti xiinxaluudhaan, ogummaa, hubannaa, dandeettii waa madaaluu, beekumsa, dandeettii yaaduu fi sirriitti yaaduu qabaachuu dandeenya.
Guyyaa guyyaatti, bashannana, uffannaa fi miidhagina, akkasumas itti fayyadama qarshii fi walitti dhufeenya warra kaanii wajjin qabnu ilaalchisee dhimmoonni nu mudatan jiru.
Wanta Kitaaba Qulqulluu irraa baranne hojii irra oolchuudhaan, murtoowwan Yihowaa gammachiisan gochuu dandeenya.
Ilmaan namootaa akka bifa Waaqayyootti uumaman.
Kanaaf, hammi isaa garaa gara taʼus, baayʼeen isaanii amalawwan Waaqayyoo calaqqisiisuu ni dandaʼu.
Fakkeenyaaf, namoonni jaalala, garraamummaa fi gara laafina argisiisuu dandaʼu.
Kana malees, qalbii wajjin waan uumamaniif, wanta sirrii ykn dogoggora taʼe, akkasumas wanta soba ykn dhugaa taʼe addaan baasanii beekuu dandaʼu.
Wanti qulqulluunii fi wanti miidhagaa taʼe namoota hedduu ni hawwata.
Walumaa galatti, namoota kaanii wajjin nagaadhaan jiraachuu barbaadu.
Beekanis beekuu baatanis hamma tokko ulfina Yihowaa calaqqisiisu; kanaaf ulfinnii fi kabajni isaaniif ni mala.
Haa taʼu malee namootaaf ulfina akkamii fi hanga maaliitti ulfina isaaniif kennuu akka qabnu ilaalchisee, ilaalcha sirrii qabaachuun keenya barbaachisaa dha.
Dubbiin Waaqayyoo geggeessitoota kana irratti dhiibbaa akkamii geessisee ture?
Fakkeenya Yosiyaas Mootichaa haa ilaallu.
Barreeffamni seera Musee qabate tokko yeroo argametti, barreessaan Yosiyaas isaaf dubbisuu jalqabe.
Yosiyaas Dubbii Waaqayyootiin geggeeffamuudhaan, waaqolii tolfamoo balleessuuf duula guddaa tokko kan godhe siʼa taʼu, haala kanaan dura taʼee hin beekneen Ayyaana Faasikaa qopheesse.
Yosiyaasii fi geggeessitoonni amanamoon kaan Dubbii Waaqayyootiin geggeeffamaa waan turaniif, qajeelfama saba Waaqayyootiif kennan sirreessuu fi fooyyessuuf fedhii qabu turan.
Jijjiiramoonni kun sabni Waaqayyoo bara durii turan, akka fedhii Waaqayyootti akka jiraatan isaan taasisaniiru.
Haa taʼu malee, Mootota saba Waaqayyoo bara durii bulchaa turan keessaa qajeelfama Waaqayyoo kan hordofan hunda isaanii miti.
Yihowaan geggeessitoota kana yeroo itti adabe ykn bakka buuse qaba ture.
Yihowaan, yeroo isaa eegee geggeessaa namoota hanga yeroo harʼaatti turan hunda caalu muudeera.
Kaayyoon Yihowaan ilmaan namootaatiif qabu inni jalqabaa lafa kana irra bara baraaf akka jiraatan ture.
Yihowaan, Addaamii fi Hewwaaniif kennaawwan hedduu gatii guddaa qabanii fi jireenyatti akka gammadan isaan dandeessisan arjummaadhaan isaaniif kenneera.
Yihowaan mirga filannoo, dandeettii yaaduu, akkasumas dandeettii jaallachuu fi michummaa uumuu isaaniif kenneera.
Uumaan, Addaamitti dubbachuudhaan, akkaataa inni akka isaaf ajajamu itti argisiisuu dandaʼu qajeelfama isaaf kenneera.
Kana malees, Addaam wanta isa barbaachisu guuttachuu fi bineensotas taʼe lafa kunuunsuu kan dandaʼu akkamitti akka taʼe barateera.
Akkasumas Yihowaan, Addaamii fi Hewwaan miira dhandhamuu, qaqqabuu, ilaaluu, dhagaʼuu fi fuunfachuu akka qabaatanitti isaan uume.
Kanaaf, bareedina Jannata keessa jirutti guutummaatti gammaduu dandaʼu turan.
Hiriyoonni gaaʼelaa jalqabaa hojii gammachiisaa fi milkaaʼina argamsiisu hojjechuu, akkasumas bara baraaf wantoota haaraa irratti qorannaa gochuu dandaʼu turan.
Addaamii fi Hewwaan dandeettii ijoollee mudaa hin qabne godhachuu akka qabaatan taasisee isaan uume.
Bakka bara baraaf keessa jiraatan akka isaaniif taatuuf, lafaa fi qabeenya ishii hunda ilmaan namootaatiif kenneera.
Nohi addunyaa humnaan wal irratti kaʼuu fi addaggummaadhaan guutame keessa jiraachaa ture.
Nohi akeekkachiisa Yihowaa amanamummaadhaan lallabus, namoonni hamoon naannoo isaa jiran ergicha akka fudhatan dirqisiisuus taʼe Bishaan Badiisaa sun dafee akka dhufu gochuu hin dandaʼu ture.
Yihowaan yeroo sirrii taʼetti hamoota akka balleessu waadaa gale akka raawwatu amanuu qaba ture.
Nutis addunyaa hammeenyaan guutamee fi Yihowaan balleessuuf waadaa gale keessa akka jirru beekna.
Hanga yeroo sanaatti garuu, namoonni misiraachoo Mootummichaa akka fudhatan dirqisiisuu hin dandeenyu.
Akkasumas yeroo rakkinni guddaan itti jalqabu saffisiisuuf homaa gochuu hin dandeenyu.
Nutis akkuma Nohi, Waaqayyo yeroo dhihootti tarkaanfii akka fudhatu amantii cimaa qabaachuu qabna.
Yihowaan addunyaan hamaan kun yeroo kaayyoon isaa akka itti raawwatamu murteesse irra, guyyaa tokko illee akka darbu akka hin heyyamne ni amanna.
Amanamummaan ulaagaa Kiristiyaanni tokko guutuu qabu dha.
Seexanni abbaa sobaa ti.
Hanaaniyaa fi haati manaa isaas sababii sobaatiin lubbuu isaanii dhabaniiru.
Namoota akkasii fakkaachuu waan hin barbaanneef sobuu irraa ni fagaanna.
Haa taʼu malee, amanamummaan keenya kana caalaa waan dabalatu qabaa?
Amanamummaan keenya dinqisiifannaa gaarummaa Waaqayyoo isa guddaatiif qabnu kan calaqqisiisu taʼuu qaba.
Sobuun wanta dhugaa hin taane dubbachuu jechuu dha.
Haa taʼu malee, Yihowaan sabni isaa soba dubbachuu irraa fagaachuu caalaa wanti akka godhan barbaadu jira.
Yihowaan Israaʼeloota durii, Ani Waaqayyo gooftaan keessan qulqulluu akkuman taʼe isinis immoo qulqulloota taʼaa! jedhee isaan gorseera.
Achiis qulqulluu taʼuu ilaalchisee fakkeenya isaaniif kenneera.
Waaqayyo, Hin hatinaa! Hin sobinaa! Walis hin gowwoomsinaa! jedheera.
Kan nama gaddisiisu garuu, namni matumaa soba dubbatee hin beekne, tarii namoota kaan gowwoomsuu kan amaleeffate taʼuu dandaʼa.
Noh nama qajeelummaa lallabu waan tureef, ergaa namoota akka akeekkachiisuuf isatti kenname amanamummaadhaan labseera.
Akkas gochuun isaa amantiin isaa cimaa taʼee akka itti fufu akka isa gargaare hin shakkisiisu.
Hojii lallabaa raawwachuu isaatiin alattis, dandeettii qaamaa fi sammuu isaa hojii doonii ijaaruu Waaqayyo isaaf kenne hojjechuuf itti fayyadameera.
Akkuma Noh, hojiin Gooftaa akka nuuf baayʼatu carraaqna.
Hojiiwwan kun, bakkawwan waaqeffannaa ijaaruu fi suphuu, walgaʼiiwwan gurguddaa irratti fedhiidhaan hojjechuu ykn waajjira damee ykn waajjira hiikkaa fagoo keessatti hojii hojjechuu kan dabalatan taʼuu dandaʼu.
Hunda caalaa garuu, hojii lallabaa isa abdii keenya gara fuulduraa nuuf cimsu irratti hinaaffaadhaan hirmaanna.
Dhuguma iyyuu, hojii lallabaa irratti hirmaachuun, dorgommii fiigicha jireenyaa irratti abdii akka hin kutanne murtoo goone nuuf cimsa.
Utuu ulaagaalee Yihowaan nu irraa barbaadu guutummaatti ni guunna taʼee, gaarummaan isaa kun nuuf mala ture.
Kana gochuu garuu hin dandeenyu.
Solomoon Mootichi inni ogeessi, Namni qajeelaan yeroo hundumaa wanta gaarii hojjetu, cubbuus kan hin hojjenne lafa irra hin jiru jedhee barreesseera.
Phaawulos ergamaanis, Hundi isaanii cubbuu hojjetaniiru, ulfina Waaqayyoos calaqqisiisuu hin dandaʼan jedheera; itti dabalees Miindaan cubbuu duʼa dha jedheera.
Kan nuuf malu kana dha.
Haa taʼu malee, Yihowaan gaarummaa isaa isa guddaa gita hin qabneen jaalala isaa ilmaan namootaa cubbamoo taʼanitti argisiiseera.
Nuuf jedhee akka duʼuuf Ilma isaa isa tokkicha gara lafaatti erguudhaan, kennaa hunda caalu nuu kenneera.
Kanaaf Phaawulos Yesusiin ilaalchisee, Amma ulfinaa fi kabaja gonfatee argina; kunis kan taʼe, gaarummaa Waaqayyoo isa guddaatiin kan kaʼe tokkoon tokkoon namaatiif duʼa akka dhandhamatuufi jedhee barreesseera.
Eeyyee, kennaan Waaqayyo kennu, karaa Gooftaa keenya Kiristoos Yesuus jireenya bara baraa ti.
Dhugaa Baatonni Yihowaa, akka biyya isaaniitti waan isaan irraa eegamu gochuudhaan, bulchitoota uummata tajaajilaniif fedhiidhaan ulfina kennuun isaanii sirrii dha.
Dirqama isaan irra jiru yommuu raawwatan isaan ni deggerra.
Haa taʼu malee, Kitaabni Qulqulluun ulfinnii fi deggersi isaaniif kenninu daangaa isaa irra darbuu akka hin qabne ibsa.
Wanta ajaja Waaqayyoo akka cabsinu ykn siyaasa keessa akka seennu nu taasisu hin raawwannu.
Tajaajiltoonni Yihowaa bara durii walitti dhufeenya bulchitootaa fi abbootii taayitaa wajjin qaban ilaalchisee fakkeenya nuuf taʼu.
Mootummaan Roomaa namoonni akka galmaaʼan yeroo seera baasetti, Yoseefii fi Maariyaam ajajamaniiru.
Maariyaam ilma ishii isa jalqabaa daʼuu jala geessee kan turte taʼus, gara Beetaliheem dhaqaniiru.
Yeroo booda immoo, Phaawulos yeroo himatametti, karaa kabaja qabuun of irraa ittiseera; akkasumas Heroodis Agriiphaa fi Feesxos isa bulchaa godina Yihudaa ishii Roomaa jala turtee akka kabaju argisiiseera.
Yesuus yeroo tajaajila isaa itti jalqabee kaasee Kitaabni Qulqulluun akka isa qajeelchu heyyameera.
Jechoonni duʼuu isaa dura dubbate iyyuu caqasawwan waaʼee Masiihichaa ibsan kan dabalatan turan.
Faallaa kanaatiin immoo, geggeessitoonni amantii yeroo sana turan, barsiifta isaanii wajjin yommuu wal faalleessu hundatti Dubbii Waaqayyoo ni mormu turan.
Yesuus wanta Yihowaan karaa Isaayaas raajichaa dubbate caqasuudhaan waaʼee isaanii akkana jedheera: Sabni kun afaan isaatiin ulfina anaaf kenna, garaan isaa garuu baayʼee ana irraa fagoo dha.
Ajaja namootaa akka dubbii kootti waan barsiisaniif akkanumaan na waaqeffatu.
Yesuus, Dubbiin Waaqayyoo gocha isaa qofa utuu hin taʼin, yeroo barsiisuuttis akka isa geggeessu heyyameera.
Yesuus yeroo geggeessitoonni amantii isa falmanitti, ogummaa isaa isa guddaatti ykn muuxannoo isaa isa homtinuu ittiin hin qixxaannetti hin fayyadamne.
Kanaa mannaa, Kitaaba Qulqulluutti fayyadamee namoota barsiisa ture.
Waggoottan kurnan Waraana Addunyaa Isa Tokkoffaa dura turanitti, Chaarlis Teez Raasilii fi michoonni isaa, dhaabbileen Amantii Kiristiyaanaa, dhugaa Kitaaba Qulqulluu barsiisaa akka hin jirre hubataniiru.
Kanaaf amantii sobaa irraa fagaachuuf murteessanii turan.
Masaraan Eegumsaa Xiyoon maxxansa Sadaasa  irratti, Baabilon Guddittii ilaalchisee ejjennoo isaanii isa Kitaaba Qulqulluu irratti hundaaʼe ifatti yommuu dubbatu akkana jedhee ture: Waldaan durba qulqulluu Kiristoosiif kaadhimamte akka taate dubbattu, garuu immoo addunyaa bineensichaa wajjin tokkummaa qabduu fi deggersa addunyaa argattu kam iyyuu, akka Kitaaba Qulqulluutti waldaa gaalamoota taate waan taateef ishii balaaleffachuu qabna.
Dhiironnii fi dubartoonni Waaqayyoon sodaatan maal gochuu akka qaban hubatanii turan.
Dhaabbilee amantii sobaa deggeruu isaanii kan itti fufan yoo taʼe, eebba Waaqayyoo arganna jedhanii eeguu hin dandaʼan.
Kanaan kan kaʼes, Barattoonni Kitaaba Qulqulluu hedduun waldaa keessa jiran gadhiisuuf xalayaa barreessaniiru.
Yesuus, Matumaa hin yaaddaʼinaa yeroo jedhu maal jechuu isaa ture?
Tajaajilaan Waaqayyoo tokko yeroo taʼe tokkotti hin yaaddaʼu jechuu isaa akka hin taane ifa dha.
Kanaa mannaa Yesuus, utuu hin barbaachisin ykn garmalee yaaddaʼuun rakkinaaf furmaata akka hin taane akka hubatan barattoota isaa gargaaraa ture.
Guyyaan hundi rakkina mataa isaa qaba, kanaaf Kiristiyaanonni wanta darbe ykn wanta gara fuulduraatti taʼu yaaddaʼuudhaan dhiphina harʼaatti dabaluu hin qaban.
Yeroo baayʼee, Kiristiyaanni tokko rakkoowwan gara fuulduraatti taʼuu dandaʼan ilaalchisee kan dhiphatu yoo taʼe, yaaddoo hin barbaachisneef saaxilama.
Haa taʼu malee, wantoota matumaa waaʼee isaanii hin beekneen dhiphachuu ykn yaaddaʼuu hin qabdan.
Akkas kan jennu maaliifi?
Sababiin isaas, wantoonni yeroo baayʼee gadhee taʼuu dandaʼu jennee yaannu, akka nuti sodaanne taʼuu dhiisuu dandaʼu.
Hunda caalaa immoo, haalli toʼannaa Waaqa isa yaaddoo keessan hundumaa isa irratti gatuu dandeessan sanaa ala taʼe hin jiru.
Waaqayyo tajaajiltoota isaa amanamoo taʼan akka eebbisuu fi waaʼee durii, ammaa fi gara fuulduraa yaaddaʼuu irraa akka fagaatan akka isaan gargaaru mirkanaaʼoo taʼuu dandeessu.
Tibba Ayyaana Yaadannoo duʼa Yesuusitti, dubbistanii beektuu?
Dubbistanii taʼuu dandaʼa.
Caqasni ijoon kun Kiristiyaanonni, dibamoo taʼuu isaanii akkamitti akka beekan, jechuunis hafuurri qulqulluun hafuura isaanii wajjin taʼee akka dhugaa isaaniif baʼu ibsa.
Adda durummaadhaan boqonnaa kana irratti kan caqasaman Kiristiyaanota dibamoo dha.
Isaan foon isaanii irraa hiikamanii yeroo Waaqayyo akka ijoollee isaatti itti isaan guddisu hawwii guddaadhaan eeggachaa waan jiraniif, hafuuricha argataniiru.
Eeyyee, gara fuulduraatti samii irratti ilmaan Waaqayyoo taʼu.
Kun taʼuu kan dandaʼe, Kiristiyaanota cuuphaman waan taʼaniif, Waaqayyo isaaniif jedhee furicha waan qopheesseef, dhiifama waan isaaniif godheef, akkasumas ijoollee hafuuraa taʼuudhaan qajeelota jedhamanii waan waamamaniifi.
Haa taʼu malee, Waaqayyo warra lafa irra jiraachuuf abdatanis akka qajeelotaatti waan ilaaluuf, isaaniifis ni hojjeta.
Kanaaf isaanis gorsa qajeelotaaf kenname kana irraa faayidaa argachuu ni dandaʼu.
Saaʼol, mootiin Israaʼel durii, yommuu mootii taʼee bulchuu jalqabetti nama gad of deebisuu fi kabajamaa ture.
Erga mootii taʼee booda garuu nama of gurguddisu taʼe.
Saamuʼel raajichi guyyaa beellama isaatti gara Giilgal utuu hin dhufin waan tureef Saaʼol obsuu dadhabe.
Filisxeemonni waraanaaf qophaaʼanii kan turan siʼa taʼu, Israaʼeloonni immoo Saaʼoliin dhiisanii baqachuu jalqaban.
Yeroo kanatti, Dafee waan tokko gochuun qaba jedhee yaadee taʼuu qaba.
Kanaaf, wanta gochuun isaaf hin heyyamamne raawwate, jechuunis aarsaa Waaqayyoof dhiheesse.
Yihowaan garuu kanatti hin gammanne ture.
Saamuʼel yommuu gara Giilgal dhufu Saaʼolitti dheekkame.
Saaʼol sirreeffama isaaf kenname fudhachuu mannaa, sababii dhiheessuu fi nama kan biraatti qabachuuf kan yaale taʼuu isaa irra iyyuu, balleessaan isaa salphaa akka taʼe dubbate.
Yeroo sanaa kaasee, Saaʼol wantoota akka of gurguddisu argisiisu hedduu waan raawwateef, Yihowaan mootii akka hin taane isa tuffate.
Saaʼol jalqaba irratti nama gaarii kan ture taʼus, dhuma irratti garuu jijjiirameera.
Addaamii fi Hewwaan wanta gochuu qaban murteessuu qabu turan.
Yihowaadhaaf ajajamu moo wanta bofichi jedhe dhagaʼu laata?
Isaan garuu Waaqayyoof ajajamuu dhiisuuf murteessan.
Addaamii fi Hewwaan Yihowaadhaaf ajajamuu diduu isaaniitiin kan kaʼe mudaa kan qaban taʼan.
Kana malees, fincilli isaanii kun, Yihowaa isa baayʼee qulqulluu taʼe irraa isaan fageesseera.
Yihowaan jalʼina callisee ilaaluu hin dandaʼu.
Utuu inni callisee ilaaleera taʼee, nagaa fi tokkummaan uumamawwan samii irras taʼe lafa irra jiranii balaa irra buʼa ture.
Kana malees, Waaqayyo cubbuu Eeden keessatti raawwatame ilaalchisee tarkaanfii fudhachuu utuu dhiisee, qajeelaa taʼuu isaa irratti gaaffiin ni kaʼa ture.
Yihowaan garuu, matumaa ulaagaa baase hin diigu.
Kanaaf, Addaamii fi Hewwaan mirga filannoo qabaachuun isaanii seera Waaqayyoo cabsuuf sababii hin taʼu ture.
Yihowaadhaaf ajajamuu diduu isaaniitiin kan kaʼe, duʼanii gara biyyoo irraa uumamanitti deebiʼan.
Gad of deebisuun yommuu wanta tokko guutummaatti hin beeknetti ykn haalawwan toʼachuu hin dandeenyetti illee murtoo gaarii gochuuf nu gargaara.
Fakkeenyaaf, tajaajila yeroo guutuu tokko keessatti utuu hirmaachaa jirruu yoo dhukkubsanne maal taana?
Warra keenya dullooman gargaarsi yoo isaan barbaachise hoo?
Yommuu dulloomnu of gargaaruu kan dandeenyu akkamitti?
Kadhannaa ykn qorannaa hangamii yoo goone illee, gaaffiiwwan akkasiitiif deebii quubsaa argachuu hin dandeenyu.
Amanannaan Yihowaa irratti qabnu, humna keenya akka beeknu qofa utuu hin taʼin, amannee akka fudhannu nu gargaara.
Qorannaa erga goonee, warra kaan erga mariisisnee fi qajeelfama argachuuf erga kadhannee booda, karaa hafuurri Waaqayyo nu geggeessu irra deemuu qabna.
Haala kanaan murtoo yoo goone, Yihowaan murtoo keenya ni eebbisa ykn galma kan biraa akka baafannu nu gargaaruu dandaʼa.
Warra ulfinni isaaniif maluuf ulfina kennuun keenya ofittoo taʼuu irraa nu eega.
Akkasumas namoonni kaan yeroo nu kabajan akka of hin tuulle godha.
Kana malees, warra amananis taʼe kan hin amanne garmalee kabajuu ykn ulfina isaaniif hin malle isaaniif kennuu irraa fagaachuudhaan, jaarmiyaa Yihowaa wajjin wal simnee jiraachuuf nu gargaara.
Hunda caalaa immoo, namni nuti kabajnu tokko yommuu nu mufachiisu gufachuu irraa nu eega.
Faayidaa guddaan warra isaaniif maluuf ulfina sirrii kennuudhaan argannu, Waaqayyoon kan gammachiisu taʼuu isaa ti.
Wanta inni nu irraa barbaadu kan raawwannu siʼa taʼu, kun immoo amanamummaa isaaf qabnu eeggachuuf nu gargaara.
Kunis warra isa arrabsuuf yaalan hundumaaf deebii kennuu irratti gumaacha godha.
Namoonni addunyaa irratti argaman kabaja kennuu wajjin haala wal qabateen ilaalcha sirrii hin qaban.
Nuti garuu karaa Yihowaan barbaaduun ulfina kennuu barachuu keenyatti guddaa galateeffanna.
Yoshaafaax akkuma abbaa isaa Aasaa sabichi Yihowaa akka barbaaddatu jajjabeesseera.
Macaafa seeraa isa kan Waaqayyoo fayyadamee sabicha barsiisuuf duula qopheessee ture.
Yaada namootaa gara Waaqayyo gooftaa isa kan abboota isaaniitti deebisuuf naannoo mootummaa kaabaa saba Israaʼel, jechuunis hamma biyya gaaraa isa kan Efreemitti deemeera.
Hundi keenya iyyuu duula barsiisuu guddaa Yihowaan yeroo harʼaatti adeemsisaa jiru irratti hirmaachuuf mirga arganneerra.
Waaqayyoon tajaajiluuf akka kakaʼan isaan gargaaruudhaan Dubbii Waaqayyoo namoota barsiisuuf jiʼa jiʼaan galma ni baafattaa?
Carraaqqii gochuudhaan, akkasumas eebba Waaqayyootiin qoʼannaa Kitaaba Qulqulluu jalqabsiisuu dandeessa.
Galma kana irra gaʼuuf ni kadhattaa?
Wanta yeroo boqonnaa keetti raawwattu dhiisuu kan si gaafatu yoo taʼe illee, hojii kana fudhachuuf fedhii qabdaa?
Akkasumas, akkuma Yoshaafaax namoonni waaqeffannaa dhugaatti akka deebiʼan gargaaruuf naannoo Efreem deeme, nutis namoonni gumii irraa fagaatan gara gumiitti akka deebiʼan gargaaruu dandeenya.
Waaqa keenya isa qulqulluu, obboloota keenya hafuuraa fi namoota tajaajila irratti argannuuf jecha, uffata ergaa dubbannuu fi Yihowaadhaaf ulfina fidu uffanna.
Keessumaa sochiiwwan Kiristiyaanaa kan akka walgaʼii gumii fi hojii lallabaa irratti yommuu hirmaannu akkas goona.
Namoota Waaqayyoof bulleerra jedhaniif akka taʼutti uffachuu qabna.
Uffanni naannoo tokkotti fudhatama qabu naannoo kan biraatti fudhatama qabaachuu dhiisuu akka dandaʼu beekamaa dha.
Kanaaf, sabni Yihowaa addunyaa mara irra jiran namoota akka hin mufachiisneef jecha aadaa naannoo sanaa xiyyeeffannaa keessa ni galchu.
Walgaʼiiwwan guguddaa irratti yommuu argamnu, uffannaan keenya sirrii fi seera qabeessa taʼuu qaba malee akkaataa uffannaa addunyaa keessatti barame kan calaqqisiisuu taʼuu hin qabu.
Akkas yoo goone Dhugaa Baatota Yihowaa taʼuu keenya afaan guunnee dubbachuu dandeenya.
Akkasumas, carraa isaa yeroo arganutti qaanii tokko malee dhugaa baʼuu dandeenya.
Misirroon tokko misirroo isaa baayʼee bareeddu guyyaa cidha isaanii irratti yommuu argu, lamaan isaanii iyyuu baayʼee gammadu.
Hundeessaan gaaʼelaa hiriyoonni gaaʼelaa jireenya isaanii keessatti milkaaʼinaa fi gammachuu akka argatan waan barbaaduuf, Dubbiin Waaqayyoo namoota gaaʼela godhachuu barbaadaniif gorsa gaarii kenna.
Taʼus, namoonni mudaa qaban lama yeroo gaaʼela godhatan, foon isaanii irratti rakkinni akka dhufu Kitaabni Qulqulluun ifatti dubbata.
Rakkina kana hirʼisuun kan dandaʼamu akkamitti?
Gaaʼelli Kiristiyaanaa milkaaʼina akka argatu wanti godhu hoo maali dha?
Kitaabni Qulqulluun barbaachisummaa jaalalaa ni dubbata.
Hoʼisanii wal jaallachuun Afaan Giriikii, fiiliyaa gaaʼela keessatti barbaachisaa dha.
Jaalalli saala faallaa gidduu jiru eeroos gammachuu argamsiisa; jaalalli maatii Istoorgee immoo yeroo ijoolleen dhalatanitti faayidaa guddaa qaba.
Haa taʼu malee, gaaʼelli milkaaʼina akka argatu kan godhu jaalala isa dhugaa buʼuuraa irratti hundaaʼe agaappee dha.
Yesuus duʼuu isaa yeroo muraasa dura, waaʼee bulchaa addunyaa kanaa siʼa sadii barattoota isaa akeekkachiise.
Yesuus, Seexanni namoonni miira ariitii akka hin qabaannee fi raajiin Waaqayyo dubbate akka hin raawwatamne waan barbaaduuf sammuu namootaa dukkana keessa jiraachisuu akka barbaadu beeka.
Seexanni bulchiinsa amantii sobaa addunyaatti fayyadamee sammuu namootaa jaamsa.
Marii namootaa wajjin gootan irraa maal hubattan?
Diyaabiloos badiisa sirna kanaa isa dhufaa jiru ilaalchisee fi yeroo ammaatti Kiristoos Mootummaa Waaqayyoo irratti bulchaa kan jiru taʼuu isaa ilaalchisee, sammuu warra hin amannee jaamseera mitii ree?
Wanta addunyaa kana eeggatu namootatti himuuf yeroo yaallu, baayʼeen isaanii dantaa hin qaban.
Dantaa dhabuun ykn gorsi jalʼaan namootaa, dammaqxanii akka hin eegne akka isin godhu hin heyyaminaa.
Isin, dammaqxanii eeguun keessan barbaachisaa kan taʼe maaliif akka taʼe beektu.
Yihowaan waldaa obbolummaa addunyaa maraa waaqeffattoota nuuf yaadanii fi nu jajjabeessuu dandaʼan qabate nuu kenneera.
Namoonni jaarraa jalqabaatti turan hedduun jajjabina hafuuraa akkasii argatanii turan.
Yeroo harʼaattis haalli isaa akkasuma.
Maal gochuu dandeenya ree?
Aaronii fi Huur yommuu waraanni gaggeeffametti akkamitti harka Musee ol qabanii akka turan yaadii.
Nutis, karaa warra kaan deggeruu fi gargaaruu itti dandeenyu barbaaduu qabna.
Eenyufaa gargaaruu dandeenya?
Warra dullumaa wajjin qabsoo godhan, haalli fayyaa isaanii isaan daangesse, maatii isaanii irraa mormiin isaan irra gaʼu, warra kophummaan isaanitti dhagaʼamu ykn nama jaallatan duʼaan dhaban gargaaruu dandeenya.
Kana malees, dargaggoota gochawwan dogoggoraa irratti akka hirmaatan ykn sirna kana keessatti gama barumsaa, qarshii, hojii fi kan kana fakkaataniin wanta akka milkaaʼinaatti ilaalamu akka argatan dhibbaan isaan irra gaʼu jajjabeessuu dandeenya.
Galma Mootummaa keessatti, tajaajila irratti, yommuu nyaata waliin nyaattan ykn bilbilaan yommuu haasoftan, karaawwan namootaaf garaadhaa akka yaaddan itti argisiistan argachuuf carraaqaa.
Ximotewos yeroo kanatti waaʼee Mootummichaa lallabuu irratti muuxannoo qaba ture.
Taʼus, tajaajilli isaa buʼa qabeessa akka taʼuuf, barumsa barsiisuuf yeroo hunda xiyyeeffannaa kennuu qaba ture.
Namoonni, akkaataa inni yeroo baayʼee itti isaan haasofsiisaa tureef deebii gaarii kennuun isaanii qofti gaʼaa akka taʼe yaaduu hin qabu ture.
Wanta isaan barbaachisu irratti xiyyeeffachuuf jecha malawwan ittiin barsiisu jijijjiiruudhaan garaa isaanii tuquu isaa itti fufuu qaba ture.
Nutis, labsitoota Mootummichaa waan taaneef akkuma isaa gochuu qabna.
Yeroo baayʼee, manaa gara manaatti yommuu tajaajillu namoota manatti hin argannu.
Naannoowwan tokko tokkotti immoo, gamoowwan ykn mandaroota eegumsa cimaa qaban seenuu hin dandeenyu taʼa.
Naannoon kees kan akkana yoo taʼe, malawwan kan biraa misiraachicha lallabuuf dandeessisan maaliif hin yaaltu?
Bakka namoonni itti baayʼatanitti lallabuun misiraachicha babalʼisuudhaaf mala gaarii taʼe dha.
Dhugaa Baatonni hedduun hojii kana irratti hirmaachuudhaan buʼaa fi eebba hedduu argachaa jiru.
Buufata baaburaa fi buufata atoobisiitti, iddoo gabaa fi iddoo bashannanaatti, akkasumas bakka namoonni itti baayʼatan kaanitti namoota haasofsiisuuf yeroo ramadaniiru.
Ibsi Kitaabni Qulqulluun amantiidhaaf kennu irratti argama.
Amantiin, wantoota nutti hin mulʼanne lama irratti xiyyeeffata:  Wanta abdatan—kun wantoota hamma yoonaatti hin raawwatamnee fi gara fuulduraatti akka raawwataman waadaan nuuf galame kan dabalatu dha; fakkeenyaaf hammeenyi hundi badee addunyaa haaraan akka dhufu hin shakkinu.
‘Wantoota dhugaa taʼanii fi hin mulʼanne.
Yaada naannoo caqasa kanaa jiru irratti jechi Afaan Giriikii ragaa jedhamee hiikame, ragaa amansiisaa wantoonni hin mulʼanne jiraachuu isaanii argisiisu dha; fakkeenyaaf Waaqayyo, Yesuus Kiristoos, ergamoonnii fi wantoonni Mootummaan Waaqayyoo samii irratti raawwachaa jiru kan hin mulʼanne taʼanis kan jiran taʼuu isaa amanuu argisiisa.
Abdiin keenya jiraataa taʼuu isaa, akkasumas wantoota ijaan hin mulʼannee fi Dubbii Waaqayyoo keessatti dubbatamanitti akka amannu argisiisuu kan dandeenyu akkamitti?
Dubbii keenyaa fi gocha keenyaan argisiisna; kana taʼuu baannaan amantiin keenya guutuu hin taʼu.
Gad of deebisuun, qulqullina Yihowaa wajjin wal bira qabnee of ilaaluudhaan hamma keenya beekuu dabalata; kun immoo qajeelfama gaarii argachuu kan dandeenyu Isa irraa qofa akka taʼe hubachuuf nu gargaara.
Kana malees, gad of deebisuun miiraa fi ilaalcha warra kaanii kabajuu dabalata.
Kanaaf, ulaagaa Waaqayyoo isa ol aanaa wajjin wal simnee jiraachuu fi miira warra kaanii kabajuudhaan gad of deebisnee Waaqayyoo wajjin deddeebina.
Filannoon uffataa keenya namoonni waaqeffattoota Yihowaa taʼuu keenya ifatti akka beekan kan godhu taʼuu qaba.
Obboloonni keenyas taʼe namoonni kaan Waaqa keenya isa qajeelaa sirriitti akka bakka buunu hubachuu dandaʼuu qabu.
Inni ulaagaa ol aanaa qaba; nutis ulaagaa kana hojii irra oolchuuf gammachuudhaan carraaqna.
Obboloonni uffannaa fi amalli isaanii namoota garaa qajeelaa qaban gara ergaa Kitaaba Qulqulluu isa lubbu baraarsaa taʼetti harkise, akkasumas Yihowaadhaaf ulfinaa fi gammachuu fidan galateeffatamuu qabu.
Wanta taʼuu hin dandeenye eeguun, gaaʼela keessa rakkinni akka jiraatu gochuu dandaʼa.
Namni tokko gaaʼela keessatti gammachuu argachuuf hawwiin inni qabu milkaaʼuu yoo baate, gammachuu dhabuu, akka gowwoomfame itti dhagaʼamuu fi gaaʼelli isa jibbisiisuu illee ni dandaʼa.
Miiraan, akkasumas akkaataa guddinaatiin garaa gara taʼuun rakkina uumuu dandaʼa ykn immoo qarshii, soddaawwan, akkasumas ijoollee guddisuu ilaalchisee walitti buʼiinsi uumamuu dandaʼa.
Haa taʼu malee, hiriyoonni gaaʼelaa Kiristiyaanota taʼan hedduun, Waaqayyo akka isaan geggeessu waan heyyamaniif, waliin taʼanii rakkoowwan akkanaatiif furmaata kennuun isaanii nama gammachiisa.
Hiriyoonni gaaʼelaa Kiristiyaanota taʼan, rakkinni cimaan yoo isaan mudate jaarsolii gargaarsa gaafachuu qabu.
Obboloonni muuxannoo qaban kun, hiriyoonni gaaʼelaa gorsa Dubbii Waaqayyoo keessa jiru hojii irra akka oolchan isaan gargaaruu dandaʼu.
Akkasumas, rakkoowwan gaaʼela keessatti uumamaniif furmaata yeroo kenninutti hafuura Yihowaa argachuuf, dhugaawwan buʼuuraa Kitaaba Qulqulluu hojii irra oolchuu fi firiiwwan hafuuraa argisiisuuf akka nu gargaaru Yihowaa kadhachuu qabna.
Gara fuulduraatti yeroo qorumsawwan akkamii iyyuu nu mudatanitti waan nu gargaaruuf, ammuma jaalala obbolootaaf qabnu guddifachuun keenya barbaachisaa dha.
Ammuma illee rakkinni guddaan jalqabuu isaa dura akka obbolootaatti wal jaallachuun keenya baayʼee barbaachisaa dha.
Obboloonni keenya hedduun kirkira lafaatiin, lolaadhaan, obomboleettiidhaan, sunaamiidhaan ykn balaawwan uumamaa kan biraatiin rakkinni guddaan isaan irra gaʼaa jira.
Obboloonni tokko tokko immoo sababa mormii fi ariʼatamaatiin kan kaʼe rakkachaa jiru.
Kana hunda irratti immoo sirna mancaʼaa kana keessa jiraachuu keenyaan kan kaʼe rakkinni dinagdee guyyaa guyyaadhaan nu mudata.
Rakkoowwan kun dabalaa ennaa deeman, jaalalli obboloota keenyaaf qabnu hammam cimaa akka taʼe argisiisuuf carraan argannus dabalaa deema.
‘Jaalalli namoota baayʼee qabbanaaʼaa kan adeemu yoo taʼe illee jaalalli obboloota keenyaaf qabnu kan itti fufu taʼuu isaa argisiisuu qabna.
Tajaajila irratti yeroo hirmaannu namoonni kaan amantii akka qabaatan gochuu qofa utuu hin taʼin, amantiin keenyas ni guddata.
Akkuma Kiristiyaanota durii, Yihowaa irratti amantii guutuu qabaachuu fi haala akkamii keessatti iyyuu ija jabinaan dubbachuu baranna.
Wanta Yihowaan jireenya keenya keessatti nuu godhee fi kadhannaa keenyaaf akkamitti deebii akka kenne yeroo yaadnu, amantiin keenya ni guddata.
Kun jireenya Kaalebii fi Iyaasuu irratti mulʼateera.
Biyyattii Abdachiifamte yeroo basaasanitti, Yihowaa irratti amantii qabaachuu isaanii argisiisaniiru.
Haa taʼu malee, sana booda Yihowaan jireenya isaanii keessatti yeroo hunda akka isaan geggeessu yommuu argan, amantiin isaanii caalaatti guddateera.
Iyaasuun Israaʼelootaan, Abdii Waaqayyo gooftaan keessan isiniif kenne hundumaa keessaa tokko illee hin hafne jechuudhaan amanannaadhaan dubbachuun isaa nama hin dinqisiisu.
Booddees itti dabaluudhaan, Amma egaa Waaqayyoon sodaadhaa, amanamummaa guutuudhaanis isaaf hojjedhaa! jedheera.
Nuyis gaarummaa Yihowaa dhandhamannee yoo ilaalle, amanannaa akkanaa qabaachuu dandeenya.
Biyyoota hedduutti Kitaabni Qulqulluun miʼaa fi salphaatti kan hin argamne waan taʼeef, Kitaaba Qulqulluu tokko argachuun illee eebba guddaa dha.
Gabaasni Ruwaandaadhaa ergame tokko akkana jedha: Waggoota hedduudhaaf namoonni obbolootaa wajjin qoʼachaa turan hedduun Kitaaba Qulqulluu waan hin qabneef guddina gochuu hin dandeenye.
Kitaaba Qulqulluu waldaaleen amantii biyya sanaa qopheessan bitachuuf humna hin qaban.
Yeroo baayʼee hiika caqasoota tokko tokkoo sirriitti hubachuu dadhabuun isaaniis, guddina isaanii irratti dhiibbaa geessiseera.
Yommuu Hiikni Addunyaa Haaraa afaan isaaniitiin qophaaʼetti garuu haalli isaa ni jijjiirame.
Maatiin Ruwaandaa keessatti argamuu fi ijoollee umurii waggoota kurnanii keessatti argaman afur qabu tokko akkana jedheera: Kitaaba Qulqulluu kana waan nuu kennaniif Yihowaas taʼe hojjetaa amanamaa fi ogeessa garaadhaa ni galateeffanna.
Hiyyummaa guddaa keessa waan jirruuf qarshii miseensa maatii hundaaf Kitaaba Qulqulluu itti binnu hin qabnu.
Amma garuu hundi keenya Kitaaba Qulqulluu dhuunfaa keenyaa qabna.
Galateeffannaa Yihowaadhaaf qabnu argisiisuuf, maatiidhaan taanee guyyaa guyyaadhaan Kitaaba Qulqulluu dubbisna.
Warri Kiristiyaana taʼan ijoolleen isaanii yeroo cuuphaman arguu caalaa wanti isaan gammachiisu hin jiru jechuun ni dandaʼama.
Barniis isheen ijoolleen ishee arfan umuriin isaanii waggaa  utuu hin guutin cuuphaman akkana jetteetti: Yeroo miirri keenya garmalee itti tuqame ture.
Ijoolleen keenya Yihowaa tajaajiluu barbaaduun isaanii nu gammachiisee ture.
Itti dabaluudhaanis, Taʼus, ijoolleen keenya umurii waggoota kurnanii keessa waan jiraniif qorumsi baayʼeen akka isaan eeggatus beekna turre jetteetti.
Hayyuun guddina ijoollee irratti qorannaa godhan tokko akkana jedhaniiru: Dargaggummaan yeroo maraatuu ykn gowwaa itti taʼan miti.
Yeroo cimina miiraa itti qabaatan, hawaasaa wajjin walitti dhufeenya itti uumanii fi dandeettiin waa uumuu itti mulʼatu dha.
Ijoolleen keessan yeroo dargaggummaa isaaniitti walitti dhufeenya gaarii Yihowaa wajjin qaban guddifachuu, galmawwan tajaajilaa wajjin wal qabatan baafachuu fi hordofuu dandaʼu, akkasumas ofuma isaaniitiin kakaʼanii Yihowaadhaaf of murteessuu fi murtoo isaanii wajjin wal simanii jiraachuu dandaʼu.
Umuriin dargaggummaa akkuma Yesus ijoollummaa isaatti godhe karaa hafuuraa guddina gochuuf mijataa akka taʼe ni hubatu taʼa.
Daawit yaada kana kan barreesse yeroo Abiishaalom teessoo isaa fudhachuuf yaalettii fi inni immoo dhukkubsachaa waan tureef dhimma kanaaf furmaata kennuu hin dandeenye sana yaadatee taʼuu dandaʼa.
Daawit dhiifama Waaqayyoo kan argate taʼus, cubbuu Baati-Sheebaa wajjin hojjetee fi rakkina sababii kanaan itti dhufe hin irraanfanne.
Taʼus, mootichi Waaqayyo siree dhukkubaa isaa irratti akka ol isa qabu mirkanaaʼaa ture.
Daawit Waaqayyo dinqiidhaan akka isa fayyisu hin kadhanne.
Yaanni naannoo caqasichaa jiru Daawit, Yihowaan akkuma nama warra dhabaniif yaadu sana gargaare isas akka gargaaru kadhachuu isaa ture.
Kun immoo siree dhukkubaa isaa irratti ol qabamuu kan dabalatu dha.
Daawit cubbuun isaa waan isaaf dhiifameef, Waaqayyo akka isa jajjabeessuu fi akka isa deggeru, akkasumas dandeettiin qaamni isaa qabu fayyuuf akka isa gargaaru kadhachuu dandaʼa.
Nutis akkasuma gochuu dandeenya.
Yihowaan carraaqqii isa tajaajiluuf goonu hunda akka dinqisiifatu mirkanaaʼoo taʼuu dandeenya.
Dhiphina ykn shakkii nutti dhagaʼamu kam iyyuu ni hubata.
Rakkinni dinagdee yommuu nu dhiphisu, dhibeen fayyaa ykn miirri keenya tajaajila qulqulluu dhiheessinu yommuu nu jalaa daangessu gara laafina nutti argisiisa.
Yihowaan carraaqqii tajaajiltoonni isaa amanamoo taʼanii jiraachuuf godhaniif bakka guddaa akka kennu amanannaa guutuu qabaachuu dandeenya.
Wanta nu yaaddessuuf xiyyeeffannaa akka kennu amanamuudhaan, isa kadhata namaa dhagaʼutti dhihaachuu akka dandeenyus yaadadhaa.
Abbaan gara laafinaa fi Waaqni jajjabina hundaa tarii obboloota nuu wajjin isa waaqeffatanitti fayyadamee, deggersa miiraa fi hafuuraa nu barbaachisu utuu hin qusatin nuuf kenna.
Namoota kaanitti gara laafina yommuu argisiisnu Yihowaan ni gammada.
Nama gaarummaa akkasii argisiisu akka eebbisus waadaa galeera.
Giidewon, maatiin isaa fi iddoon inni qabu gad aanaa taʼuu isaa akka hubate argisiiseera.
Hojii Yihowaan isaaf kenne erga fudhatee booda, wanta isa irraa eegamu guutummaatti kan hubate taʼuu isaa irra iyyuu qajeelfama Yihowaa gaafateera.
Giidewon gara kuteessaa fi ija jabeessa ture.
Taʼus, ogummaa fi of eeggannoodhaan tarkaanfii fudhateera.
Hojii isaaf kennametti fayyadamee beekamummaa argachuuf carraaqqii hin goone.
Kanaa mannaa, hojii Yihowaan akka hojjetu isa gaafate erga raawwatee booda, gammachuudhaan gara iddoo isaa isa duraatti deebiʼe.
Gad of deebisuun mirga tajaajilaa dabalataa fudhachuu hin qabnu ykn argachuuf carraaquu hin qabnu jechuu miti.
Kitaabni Qulqulluun hundi keenya guddina akka goonu nu jajjabeessa.
Haa taʼu malee kun yeroo hunda hojii keenya jijijjiiruu gaafata jechuu dhaa?
Akkas jechuu miti.
Yeroo ammaatti mirgi tajaajilaa qabnu maal iyyuu yoo taʼe, eebba Yihowaatiin karaa hafuuraa guddina argisiisuu dandeenya.
Dandeettiiwwan Waaqayyo nuuf kenne fooyyeffachuu fi hojii gaarii hojjennu guddifachuu keenya itti fufuu dandeenya.
Karaa guddaa furicha akka dinqisiifannu itti argisiisnu keessaa tokko, amantii furicha irratti qabnu irratti hundoofnee Yihowaadhaaf of murteessuu fi cuuphamuu dha.
Cuuphamuun keenya kan Yihowaa taʼuu keenya argisiisa.
Wanti Yihowaan hojjetu hundi jaalala irratti kan hundaaʼe waan taʼeef, waaqeffattoonni isaa hundi hunda caalaa jaalala akka argisiisan barbaada.
Namoota jaallachuudhaan ilmaan Abbaa keenya isa samii irraa taʼuu akka barbaannu argisiisna.
Ajajawwan guguddaa kennaman lamaan keessaa inni jalqabaa Yihowaa jaallachuu siʼa taʼu, inni lammaffaan immoo namoota jaallachuu dha.
Jaalala namootaaf qabnu ajaja misiraachoo Mootummaa Waaqayyoo akka lallabnuuf nuu kenname raawwachuudhaan argisiisuu dandeenya.
Namoota akka jaallannu yommuu argisiisnu immoo, ulfina Waaqayyoo calaqqisiisna.
Ajaja namoota, keessumaa immoo obboloota keenya akka jaallannu nuuf kenname hojii irra yoo oolchine, jaalalli Waaqayyoof qabnu nu keessatti guutuu taʼa.
Masaraan Eegumsaa Adoolessa   Garbichi amanamaanii fi ogeessi garee xinnoo obboloota dibamoo Qaama Ol Aanaa taʼanii tajaajilan kan argisiisu taʼuu isaa ibseera.
Miseensoonni Qaama Ol Aanaa gareedhaan taʼanii murtoo guguddaa godhu.
Akkamitti?
Miseensoonni Qaama Ol Aanaa torban torbaniin walgaʼii kan godhatan taʼuun isaanii, dhimmawwan adda addaa irratti akka mariʼatanii fi tokkummaa akka qabaatan isaan gargaara.
Miseensi Qaama Ol Aanaa kam iyyuu isa kaan irra akka caalu waan isatti hin dhagaʼamneef, obboloonni walgaʼii sana irratti dura taaʼaa taʼanii tajaajilan waggaa waggaadhaan jijjiiramu.
Koreewwan jaʼan Qaama Ol Aanaa jalatti argamanis haaluma kanaan hojjetu.
Miseensonni qaama sanaa hundi akka geggeessitoota obboloota isaanii taʼanitti of hin ilaalan; kanaa mannaa akka miseensota maatii isaa garbicha amanamaa irraa nyaata hafuuraa argatuu fi qajeelfama inni kennuuf ajajamuutti of ilaalu.
Qaamni Ol Aanaan mulʼata Waaqayyo irraa dhufuun kan geggeeffamu ykn dogoggora kan hin raawwanne miti.
Kanaaf, dhimmawwan barumsa buʼuuraa wajjin wal qabatan irratti ykn qajeelfama jaarmiyichaaf kennu irratti dogoggoruu dandaʼa.
Yihowaan Isa Hundaa Olii ti; Uumaa wantoota hundumaa, akkasumas Qaama ogummaa fi humna hammana hin jedhamne qabu dha.
Iyoob kana hubatee ture.
Yihowaan waaʼee uumamawwan isaa Iyoobiin gaaffii erga gaafatee booda Iyoob, Ati waan hundumaa gochuu akka dandeessu nan beeka, akeeka kees karaatti kan hambisu hin jiru jedhee deebiseera.
Yihowaan wanta hojjechuu barbaadu hunda gargaarsa warra kaanii malee hojjechuu kan dandaʼu taʼus, jalqabumaa kaasee warri kaan kaayyoo isaa galmaan gaʼuu irratti isaa wajjin akka hojjetan jaalalaan kakaʼee isaan afeereera.
Waaqayyo jalqaba kan uume Ilma isaa isa tokkicha qaama hafuuraa taʼe dha.
Yihowaan, Ilmi isaa hojii qaamota hafuuraas taʼe wantoota kaan hunda uumuuf hojjetamu irratti akka hirmaatu isaaf heyyameera.
Kanaafuu, Yihowaan hojii uumamaa irratti akka hirmaatu gochuudhaan, akkasumas gaʼee guddaa Ilmi isaa qabu warra kaanitti himuudhaan Ilma isaatiif ulfina kenneera.
Yesus, Macaafni Qulqulluun Dubbii Waaqayyoo qajeelfama gaarii jireenyaaf taʼu qabate akka taʼe ni amana ture.
Fakkeenya Yesus hordofuudhaan guyyaa guyyaadhaan Macaafa Qulqulluu dubbisuu, qayyabachuu fi wanta baranne irratti xiinxaluu qabna.
Kana malees, mata dureewwan gaaffii sitti taʼaniif deebii argachuuf gadi fageenyaan qorannaa godhi.
Fakkeenyaaf, ragaawwan guyyoota dhumaa keessa akka jiraannu argisiisanii fi Caaffata Qulqullaaʼoo keessatti argaman gadi fageenyaan qayyabachuudhaan, dhumni sirna kanaa akka dhihaate amantii qabdu guddifachuu dandeessa.
Raajiiwwan raawwii isaanii argatan qorachuudhaan, abdiiwwan gara fuulduraatti raawwatamanii fi Macaafa Qulqulluu keessatti ibsaman irratti amantii qabdu jabeeffadhu.
Fakkeenyota Macaafni Qulqulluun akkamitti jireenya namootaa akka jijjiiru argisiisan qoruudhaan, amantii faayidaa guddaa Macaafni Qulqulluun qabu irratti qabdu guddifadhu.
Waadaawwan Yihowaan siif gale irratti xiinxaluudhaan fakkeenya Yesus hordofuu dandeessa.
Atis waadaawwan Waaqayyo gale, namoota hundaaf akka galametti qofa utuu hin taʼin, dhuunfaatti akka siif galametti yaadi.
Namoonni baayʼeen bashannanaaf jecha wantoota gadhee taʼan, halalummaa argisiisan ykn gocha hafuura xuraaʼummaa wajjin wal qabatan ni ilaalu ykn ni raawwatu.
Fakkeenyaaf, Intarneetiin, sagantaawwan televijiinii, fiilmiiwwan, asoosamawwan, akkasumas mata dureewwan barruu irratti baʼan, gochi gadheenii fi halalummaan wanta miidhaa hin qabne akka taʼe godhanii dhiheessu.
Gochawwan duraan akka waan fudhatama hin qabnetti ilaalamaa turan, biyyoota tokko tokkotti seeraan heyyamamaniiru.
Taʼus, kun taʼuun isaa gochawwan kun Waaqayyo biratti fudhatama akka qabaatan hin godhu.
Duuka buutonni Yesus jaarraa jalqabaatti turan bashannanawwan qulqulluu hin taane irraa fagaataniiru.
Sababii kanaan, akkasumas walumaa galatti amala Waaqayyoon gammachiisu argisiisuu isaaniitiin maqaan isaanii balleeffameera; ariʼatamnis isaan irra gaʼeera.
Phexros ergamaan, Isa isin Kiristiyaanonni amma isaanitti dabalamtanii lolaa jireenya ittisa hin qabneetiin fudhatamuu dhiiftan in dinqifatu, maqaa keessanis in balleessu jedhee barreessera.
Duuka buutonni Yesus, inni bara  bulchuu jalqabuu isaa waan hubataniif, sana booda dhumni yeroo kamitti iyyuu dhufuu akka dandaʼu yaaduudhaan qophaaʼaa turaniiru.
Kana kan godhanis hinaaffaadhaan lallabuudhaani.
Yesus, iyya indaanqoo dhufuu fi ganama dhufuun isaa akka hin beekamne dubbateera.
Taanaan duuka buutonni isaa maal gochuu qabu ree?
Yeroo hundumaa dammaqaa eegaa NW isaaniin jedheera.
Kanaafuu, yeroo dheeraadhaaf eeggachaa kan turan taʼuun isaanii, guyyichi akka turu yaaduuf ykn eeggachuu isaanii dhiisuuf sababii hin taʼu ture.
Addunyaa haaraa keessa akka jirtu godhii yaadi.
Wantoonni guyyoota dhumaa ilaalchisee raajiidhaan dubbataman hundi akkuma Yihowaan jedhe raawwatamaniiru.
Yeroo kam iyyuu caalaa Yihowaatti ni amanamta; akkasumas inni wanta abdachiise kam iyyuu akka raawwatu caalaatti isatti amanamta.
Waaqayyo inni yeroo fi bara gooftummaa isaatiin dhaabe, dhumni waan hundumaa akka dhihaate hubachuudhaan dammaqnee akka jiraannu nu gorsuu isaatti baayʼee akka galateeffannu hin shakkisiisu.
Namoonni tokko tokko, wantoonni nuti gochuu filannu jijjiirama akka hin fidne itti dhagaʼama taʼa.
Taʼus, murtoowwan Yihowaa gammachiisan gochuudhaaf seerawwanii fi dhugaawwan buʼuuraa Dubbii isaa keessatti argaman qoruu fi hojii irra oolchuu qabna.
Fakkeenyaaf, Waaqayyo biratti fudhatama argachuudhaaf seera inni dhiiga ilaalchisee baase eeguu qabna.
Murtoo dhugaawwan buʼuuraa fi seerawwan Kitaaba Qulqulluu irratti hundaaʼe gochuuf kadhannaan nu gargaara.
Murtoowwan guguddaan, nageenya hafuuraa keenya irratti dhiibbaa qabaachuu dandaʼu.
Filannoon nuti goonu hundi walitti dhufeenya nuti Yihowaa wajjin qabnu irratti dhiibbaa gaarii ykn gadhee geessisuu dandaʼa.
Murtoo gaariin walitti dhufeenya nuti Waaqayyoo wajjin qabnu kan nuu cimsu siʼa taʼu, murtoo gadheen immoo walitti dhufeenya kana balleessa.
Hunda caalaa immoo, murtoon sirrii hin taane namoota kaan jeequudhaan ykn isaan gufachiisuudhaan, akkasumas tokkummaa gumii diiguudhaan nageenya hafuuraa isaanii kan miidhu taʼuu dandaʼa.
Dhuguma iyyuu, murtoon nuti goonu jijjiirama ni fida.
Haa taʼu malee, addunyaa haaraa Waaqayyo fiduuf of qopheessuudhaan yeroo keenya dabarsuun, yeroo ammaatti jireenya gaarii fi milkaaʼina qabu akka hin jiraanne nu godhaa?
Matumaa! Yihowaa tajaajiluun karaa hunda caalaa jireenya gammachuu qabu jiraachuuf nu dandeessisu dha.
Kan isa tajaajillu dhiibbaan nu irratti godhamee ykn rakkina guddaa jalaa ooluuf jennee qofa miti.
Kan uumamne akka isa tajaajilluu fi kanaanis gammachuu guddaa akka argannu godhamnee ti.
Jireenya keenya keessatti jaalala Yihowaa fi qajeelfama isaa argachuun, isa irraa fagaatanii jiraachuu irra baayʼee kan wayyu dha.
Dhugaa dha, eebba hafuuraa garaadhaa Yihowaa tajaajiluudhaan argamu argachuuf addunyaa haaraa eeguun nu hin barbaachisu; eebbawwan kana amma iyyuu argachuu ni dandeenya! Nu keessaa tokko tokko eebbawwan akkasii waggoota hedduudhaaf argachaa turreerra; akkasumas, akkaataan jireenyaa gammachuu akkanaa argamsiisuu dandaʼu kan biraan akka hin jirre muuxannoo keenya irraa argineerra.
Yihowaan Israaʼeloonni Amaaleqoota fi warra Itoophiyaa akka moʼan gargaareera; akkasumas Nahimiyaa fi namoota isaa wajjin turaniif humna dallicha deebisanii ijaaruuf gargaaru kenneera.
Haaluma wal fakkaatuun, Waaqayyo hojii lallabaa raawwachuu akka dandeenyuuf jabina mormii, dantaa dhabummaa fi dhiphina damdamachuuf nu dandeessisu nuuf kenna.
Yihowaan nuuf jedhee dinqii akka raawwatu hin eegnu.
Kanaa mannaa, gaʼee keenya raawwachuu qabna.
Kun immoo Dubbii Waaqayyoo guyyaa guyyaadhaan dubbisuu, walgaʼiiwwan torbaniitiif qophaaʼuu fi irratti argamuu, qoʼannaa dhuunfaa fi qoʼannaa maatiitiin sammuu keenyaa fi garaa keenya sooruu, akkasumas yeroo hunda kadhannaadhaan Yihowaatti amanamuu dabalata.
Barsiifannii fi hojiin kam iyyuu, karaawwan Yihowaan nu cimsuu fi nu jajjabeessuuf itti gargaaramu irraa akka hin fayyadamne akka nu godhu matumaa heyyamuu hin qabnu.
Wantoota kana keessaa isa tokko irratti harki keessan lawwaasaʼee akka gad rarraʼe yoo isinitti dhagaʼame Waaqayyoon gargaarsa gaafadhaa.
Achiis hafuurri isaa fedha akka qabaattanii fi hojiidhaaf akka kakaataniif akkamitti akka humna isiniif kennu hubadhaa.
Obboloonni tokko tokko dubbisuuf, xiinxaluuf, akkasumas kadhachuuf bariidhaan kaʼu.
Tokko tokko immoo yeroo boqonnaa laaqanaa isaanitti kana godhu.
Tarii galgala ykn rafuu kee dura kana gochuu akka dandeessu sitti dhagaʼama taʼa.
Obboloonni tokko tokko ganamas, galgala rafuu isaanii duras Macaafa Qulqulluu dubbisuu jaallatu.
Macaafa Qulqulluu dubbisuuf yeroo kam iyyuu yoo filanne, halkanii fi guyyaa jechuunis yeroo hundumaa dubbisuu qabna.
Wantoota baayʼee barbaachisaa hin taane irratti xiyyeeffachuu dhiisnee guyyaa guyyaadhaan Dubbii Waaqayyoo irratti xiinxaluuf yeroo ramaduun barbaachisaa dha.
Macaafni Qulqulluun, Yihowaan namoota Dubbii isaa irratti xiinxalanii fi wanta baratan hojii irra oolchuuf carraaqan akka eebbisu dubbata.
Yesus, Dubbii Waaqayyoo dhagaʼanii kan raawwatan haa gammadan! jedheera.
Hunda caalaa immoo, dhimmoota hafuuraa irratti guyyaa guyyaadhaan xiinxaluun Yihowaa isa sammuu keenya dinqisiisaa godhee uumeef ulfina fida; innis amma gammachuu, gara fuulduraatti immoo addunyaa haaraa qajeelummaan keessa buufatu keessatti jireenya bara baraa nuuf kennuudhaan nu eebbisa.
Yesus, Jaalala yoo waliif qabaattan, kanaan namoonni hundinuu akka isin bartoota koo taatan in beeku waan jedheef, jaalalli dhugaa fi tokkummaan tajaajiltoonni Yihowaa amantii dhugaa akka qaban kan argisiisu dha.
Yohannis ergamaanis akkana jechuudhaan barreesseera: Namni waan qajeelaa hin hojjenne, obboleessa isaa hin jaallannes hundinuu, kan Waaqayyoo miti; ijoolleen Waaqayyoo fi ijoolleen Seexanaas kanaan in beekamu.
Ergichi isin jalqabaa jalqabdanii dhageessan, Wal jaallachuun nuuf taʼa isa jedhuu dha.
Jaalalli inni tokkummaa adda taʼe argamsiisu, Dhugaa Baatonni Yihowaa duuka buutota Kiristos warra dhugaa akka taʼan, akkasumas Waaqayyo kaayyoo misiraachoo Mootummichaa guutummaa lafaa irratti beeksisuuf qabu galmaan gaʼuuf kan itti fayyadamu akka taʼan argisiisa.
Phexros ergamaan Yesus akka hin ajjeefamne akka of eeggatu kan isa gorse miira gaariidhaan kakaʼee ture.
Haa taʼu malee, Yesus yaadni Phexros dhiheesse dogoggora taʼuu isaa beeka ture.
Yesus Phexrosii fi duuka buutota kaan gargaaruuf jecha, gorsa ifa taʼe kenneera, garaa ofiif laafuun rakkina akkamii akka qabu dubbateera, akkasumas fedhii ofii aarsaa gochuun eebba akkamii akka argamsiisu ibseera.
Phexros barumsa guddaa argateera.
Ijoolleen keessan umurii waggoota kurnanii keessa jiran gama kamiin gargaarsi akka isaan barbaachisu hubachuuf akka isin gargaaru Yihowaa kadhadhaa.
Fakkeenyaaf, ijoolleen keessan amantiin isaanii hirʼachaa akka jiru akkamitti beekuu dandeessu?
Tarii gammachuu dhabaa, obboloota komachaa ykn kophaa taʼuu barbaadaa jiru taʼa.
Jarjartanii haalli kun dhoksaatti cubbuu hojjechaa akka jiran kan argisiisu akka taʼe hin murteessinaa.
Karaa gara biraatiin immoo, mallattoowwan kana salphistanii hin ilaalinaa ykn adda of baasuu isaanii yeroo booda ni dhiisu jettanii hin yaadinaa.
Aadaa fi amantiin namootaa garaa garummaa guddaa waan qabuuf, yeroo sirrii itti dubbachuu qabnu filachuu irratti hubannaa qabaachuun nu barbaachisa.
Akkasumas, haalawwan kana tilmaama keessa galchuuf nu dirqisiisan hedduun jiru.
Fakkeenyaaf, namni tokko wanti inni yaada gaariidhaan kakaʼee dubbate illee nu mufachiisuu dandaʼa.
Taʼus gama keenyaan dhimma sana ilaalchisee deebii kennuun keenya barbaachisaa taʼuu fi dhiisuu isaa yeroo fudhannee irratti yaaduun keenya hubannaa akka qabnu argisiisa.
Dirqama deebii kennuun kan nu barbaachisu yoo taʼe, utuu aarree jirruu tarii immoo ariitiidhaan nama nu mufachiise sanatti dubbachuun keenya ogummaa miti.
Haaluma wal fakkaatuun, waaʼee dhugaa yeroo firoottan keenya Dhugaa Baatota hin taanetti dubbannu hubannaa qabaachuun keenya barbaachisaa dha.
Yihowaa akka beekan kan barbaannu taʼus, obsaa fi hubannaa qabaachuu qabna.
Dubbii sirrii taʼe yeroo sirrii taʼetti dubbachuun keenya garaa isaanii akka qopheessan gargaaruu dandaʼa.
Namoota jaallannuu wajjin yommuu hojjennu isaanitti dhihaanna, akkasumas eenyummaa isaanii fi amala isaanii hubanna.
Wanta hojjechuu barbaadan qofa utuu hin taʼin, wanta sana akkamitti hojjechuu akka barbaadanis ni hubanna.
Yesus tarii waggoota biliyoona hedduutti lakkaaʼamaniif Yihowaa wajjin kan hojjete siʼa taʼu, gidduu isaanittis hidhaan jaalalaa cimaa taʼee fi cituu hin dandeenye uumameera.
Yeroo hunda guutummaatti walii galanii hojjechuudhaan tokkummaa adda taʼe qabaachuu dandaʼaniiru.
Yesus, Yihowaan bartoota isaa akka eegu kadhannaadhaan gaafateera.
Maaliif?
Akkuma nuyi tokko taane, warri ati anaaf kennites tokko akka taʼaniif jechuudhaan kadhateera.
Ulaagaawwan Waaqayyoo eegnee yommuu jiraannuu fi hojii lallabaa irratti yommuu hirmaannu, amalawwan isaa warra gaggaarii taʼan hubachaa deemna.
Akkasumas isatti amanamuu fi qajeelfama isaa hordofuun sirrii kan taʼe maaliif akka taʼe hubanna.
Yommuu Waaqayyotti dhihaannu, innis nutti dhihaata.
Rakkinni wal fakkaatu waan nu mudatuuf, gammachuu wal fakkaatu waan argannuu fi galma wal fakkaatu waan qabnuuf obbolootaa fi obboleettota keenyattis ni dhihaanna.
Naaʼomiin gara biyya ishii Israaʼelitti deemuu ishii itti fufuuf kutattee kaateetti.
Dubartiin ishii wajjin jirtu immoo Ruut ishii jireenya ishii keessatti murtoo baayʼee barbaachisaa taʼe gochuuf jirtu dha.
Ruut gara saba ishii biyya Moʼaabitti argamanitti deebiʼuuf ykn amaatii ishii Naaʼomiitti maxxanuudhaan gara Betlihem deemuuf murteessuu ni dandeessi.
Ruut Moʼaab keessaa haadhaa fi firoota ishii simachuu fi wanta jireenyaaf ishii barbaachisu ishiidhaaf guutuu dandaʼan akka qabdu yaaduu ni dandeessi turte.
Moʼaab biyya itti dhalatte dha.
Aadaan biyyichaa aadaa ishii ti; qooqni biyyichaa qooqa ishii ti; sabni biyyichaas saba ishii ti.
Naaʼomiin Betlihem keessatti wanta akkanaa akka ishiidhaaf gootu waadaa galuufii hin dandeessu.
Ruut biyya Moʼaabitti akka haftu ishii gorsitee ture.
Naaʼomiin haadha manaa ilma ishii kanaaf abbaa manaas taʼe mana qopheessuu akka hin dandeenye yaaddee turte.
Ruut murtoo akkamii gooti ree?
Garaagarummaa ishii fi Orphaa ishii gara saba isheetti, gara waaqayyolii isheettis deebite gidduu jiru hubadhu.
Ruut gara waaqayyolii sobaa sabni ishii waaqeffatanitti ni deebitii?
Lakki, hin deebine.
Yihowaan haala baayʼee adda taʼeen humna isaa karaa Yesus Kiristos mulʼiseera.
Wangeelonni arfan, dinqiiwwan Kiristos hojjete tokko tokko karaa amantii namaa cimsuun gadi fageenyaan ibsu.
Tarii, Yesus dinqiiwwan kan biraa hedduus raawwatee taʼuu dandaʼa.
Eeyyee, humni Waaqayyoo karaa Yesus mulʼateera.
Phaawulos ergamaan, Kristos humna Waaqayyoo ti jechuun isaa sirrii dha.
Haa taʼu malee, dinqiiwwan Yesus hojjete jireenya keenya kan tuqan akkamitti?
Phexros ergamaan, Yesus dinqii akka hojjete dubbateera.
Dinqiiwwan Yesus lafa irratti raawwate, eebba guddaa gara fuulduraatti yeroo inni mootii taʼee lafa bulchu argamuuf fakkeenya kan taʼani dha.
Akkasumas, dinqiiwwan Yesus addunyaa haaraa keessatti guutummaa lafaa irratti raawwatu kan argisiisani dha! Eenyummaa isaa fi kan Abbaa isaa gadi fageenyaan beekuufis nu gargaaru.
Abrahaam ragaawwan hedduu wanti inni abdate dhugaa taʼuu isaa isaaf mirkaneessan waan qabuuf, wanti ijaan hin argamneakkuma waan argamuutti itti mulʼachuu dandaʼeera! Amantiin Abrahaam abdiiwwan Waaqayyo kenne irratti qabu, murtoo inni fedha Waaqayyoo raawwachuuf godhe isaaf cimseera.
Amantiidhaan magaalaa Ur dhiisee baʼeera; akkasumas magaalaawwan Kanaʼaan kami iyyuu keessatti jiraataa dhaabbataa taʼuu dideera.
Magaalaawwan kun akkuma Ur bulchitoota Waaqayyoon hin beekneen waan geggeeffamaniif buʼuura cimaa hin qaban turan.
Abrahaam umurii isaa guutuu mandara hundee jabaa qabu, isa Waaqayyo akka inni itti ijaaramu qopheessee ijaare in eeggata ture.
Abrahaam bakka dhaabbataa Yihowaan bulchu keessa yeroo jiraatu yaadaan of ilaaleera.
Abeel, Henook, Nohi, Abrahaamii fi namoonni akka isaanii kaan, abdii duʼaa kaʼuutti ni amanu turan; akkasumas mandara hundee jabaa qabu, jechuunis Mootummaa Waaqayyoo jalatti lafa irra ni jiraanna jedhanii abdatu turan.
Eebbawwan akkanaa irratti xiinxaluun isaanii amantii Yihowaa irratti qaban isaaniif cimseera.
Phaawulos qaama namaa akka fakkeenyaatti fayyadamuudhaan tokkummaa, mataa gumii Kiristiyaanaa kan taʼe Yesus Kiristos jalatti argamu irratti xiyyeeffateera.
Ergamaan kun waaʼee buusaawwan wanta barbaachisu hundumaa kennaniin tokkummaa qabaachuu dubbateera.
Dargaggootas taane maanguddoo, cimoos taane dadhaboo, tokkummaa fi guddina hafuuraa gumichaatiif gumaacha gochuu kan dandeenyu akkamitti?
Kana gochuu kan dandeenyu, namoota Yesus gumii keessatti qajeelfama akka kennaniif muudeef, jechuunis jaarsoliidhaaf bitamuu fi isaan kabajuu dhaani.
Kana gochuun yeroo hunda salphaa taʼuu dhiisuu dandaʼa.
Taʼus, Waaqayyo qajeelfama akka nuu kennu gaafachuudhaan kana gochuu ni dandeenya.
Hafuurri isaa, qophii gumii garaa guutuudhaan akka deggerru nu gargaaruu dandaʼa.
Kanaafuu, darbee darbee qajeelfama kennamu hordofuun yoo nutti toluu baate illee, gad of qabuudhaan irratti walii galuun keenya tokkummaa gumiitiif gumaacha akkamii akka godhu yaaduu qabna.
Kana malees, dhimmoota akkanaa irratti tokkummaa qabaachuun keenya jaalalli waliif qabnu akka guddatu gochuu dandaʼa.
Yihowaan kadhannaa keenya hundaaf battalumatti deebii kennuu dhiisuu kan dandaʼu maaliifi?
Walitti dhufeenya nuyi isaa wajjin qabnu walitti dhufeenya abbaa fi ijoollee gidduu jirutti fakkeessuu isaa yaadadhu.
Ijoolleen warri isaanii wanta gaafatan hunda akka isaanii kennan ykn yeruma sana akka isaaniif godhan eeguu hin dandaʼan.
Wanti ijoolleen gaafatan tokko tokko hawwii yeroo gabaabaa qofa taʼuu dandaʼa.
Gaaffii dhiheessan tokko tokkoof deebii argachuuf hamma yeroon inni sirriin gaʼutti eeguu qabu.
Gaaffiin isaanii tokko tokko immoo, ijoollee sana ykn namoota isaanitti dhihaatan kaan kan hin fayyadne taʼuu dandaʼa.
Kana malees, wanta ijoolleen gaafatan hunda isaaniif kennuun, walitti dhufeenyi warraa fi ijoollee gidduu jiru kan gooftaa fi hojjetaa akka taʼu, jechuunis ijoolleen gooftaa warra isaanii akka taʼan godha.
Haaluma wal fakkaatuun, Yihowaan faayidaa keenyaaf jecha kadhannaa keenyaaf deebii utuu hin kennin yeroon murtaaʼe akka darbu gochuu dandaʼa.
Inni Uumaa ogeessa, Gooftaa jaalala qabeessaa fi Abbaa keenya isa samii waan taʼeef akkas gochuudhaaf mirga guutuu qaba.
Gaaffii keenya hundaaf battalumatti deebii yoo kenne, walitti dhufeenya nuu fi isa gidduu jiru irra dhiibbaan gaʼuu dandaʼa.
Dargaggoonni tokko tokko garaa garummaa of murteessuu fi cuuphamuu gidduu jiru hin beekan.
Fakkeenyaaf, tokko tokko Yihowaadhaaf akka of murteessanii fi cuuphamuuf garuu qophaaʼoo akka hin taane dubbatu.
Kun taʼuu dandaʼaa?
Of murteessuu jechuun, bara baraaf isa tajaajiluu akka barbaadnu Yihowaatti himuu jechuu dha.
Namni tokko yeroo cuuphamu of murteessuu isaa namootatti argisiisa.
Kanaafuu, isa kadhannaadhaan dhuunfaatti Yihowaadhaaf of murteessite cuuphamuudhaan uummatatti argisiista jechuu dha.
Cuuphamuu kee dura, of murteessuu jechuun maal jechuu akka taʼe beekuu qabda.
Jireenya kee Yihowaadhaaf murteessuu jechuun, kan ofii akka hin taane isatti himuu jechuu dha.
Jireenya kee keessatti wanta kaan caalaa fedha isaa raawwachuudhaaf dursa akka kennitu Yihowaadhaaf waadaa galaa jirta.
Waadaa galle kamiif iyyuu bakka guddaa kennuu qabna; waadaa Yihowaadhaaf galleef immoo caalaatti bakka guddaa kennuu hin qabnuu ree?
Yommuu namni itti gaafatamummaa qabu tokko dogoggoraan nu hubatu amanamummaan Yihowaadhaaf qabnu qoramuu dandaʼa.
Yonaataan rakkinni akkanaa isa mudatee taʼuu dandaʼa.
Saaʼol Mootichi inni Waaqayyo dibe, ilmi isaa michuu Daawit taʼuu isaa kan beeku taʼus, sababiin inni isatti itti michoome isaaf hin galle ture.
Kanaafuu, Saaʼol aariidhaan finiinee namoota hedduu duratti Yonaataaniin qaanesse.
Taʼus, Yonaataan haaloo hin baane.
Amanamummaan inni Waaqayyoof ykn Daawit isa yeroo booda mootii Israaʼel taʼuuf qabus hin laafne.
Obboloonni gumii keessatti itti gaafatamummaa qaban namoota hunda haqaan qabuuf yaalii godhu.
Taʼus, namoonni nu gidduutti itti gaafatamummaa qaban cubbuu kan dhaalan waan taʼaniif, wanta nuyi goone dogoggoraan hubachuu dandaʼu.
Kanaafuu, yeroo namoonni dogoggoraan nu hubatan hundatti Yihowaadhaaf amanamoo taanee haa jiraannu.
Amalawwan gaarii qabnu akka nu jalaa hin badnetti, namoota gocha gadhee raawwatanii wajjin michooma uumuu irraa fagaachuu qabna.
Kun namoota Yihowaa hin waaqeffanne michoota godhachuu dhiisuu qofa utuu hin taʼin, namoota Yihowaa akka waaqeffatan utuu dubbatanii, taʼe jedhanii seerawwan isaa cabsanii wajjin michooma uumuu irraa fagaachuus kan dabalatu dha.
Namoonni Kiristiyaanota akka taʼan dubbatan akkasii cubbuu cimaa kan raawwatanii fi yaada garaa isaanii kan hin geddaranne yoo taʼe, michooma isaanii wajjin qabnu dhiisuu qabna.
Namoota seerawwan Waaqayyootiif hin ajajamnee wajjin hiriyummaa yoo qabaanne, isaan biratti fudhatama argachuuf jecha wanta isaan godhan gochuuf qoramuu dandeenya.
Fakkeenyaaf, namoota gocha halalummaa raawwatanii wajjin hiriyummaa yoo qabaanne, nutis gocha halalummaa raawwachuuf qoramuu dandeenya.
Haalli akkasii Kiristiyaanota tokko tokko kan mudate siʼa taʼu, isaan keessaa tokko tokko yaada garaa isaanii waan hin geddaranneef gumiidhaa baafamaniiru.
Yaada garaa isaanii yoo geddarachuu baatan, akka namoota Phexros waaʼee isaanii dubbatee taʼu.
Seexanni dibamoota lafa irra jiranii fi hoolota kan biraa wajjin waraana irra jira.
Kaayyoon Diiyaabilos, yeroo gabaabaa isa hafe keessatti hamma isaa dandaʼame tajaajiltoota Yihowaa hedduu liqimsuu dha.
Lola Seexanaa wajjin goonu irratti moʼuu ni dandeenyaa?
Eeyyee! Macaafni Qulqulluun, Seexanaan mormaa! Innis isin dhiisee in baqata jedha.
Namoonni hedduun yaadni Seexanni jira jedhu illee isaan kolfisiisa.
Isaaniif Seexannii fi hafuuronni hamoon qaamota asoosama, fiilmii sodaachisaa fi tapha viidiyoo keessa jiran qofa dha.
Namoonni akkasii, namni barate tokko hafuuronni hamoon jiru jedhee amanuu akka hin qabne isaanitti dhagaʼama.
Namoonni innii fi duuka buutonni isaa akka hin jirretti yaaduun isaanii Seexana ni yaaddessa jettanii yaadduu?
Isa hin yaaddessu! Yaada namoota jiraachuu isaa shakkanii jaamsuun Seexanaaf salphaa dha.
Yaadni qaamonni hafuuraa hin jiran jedhu karaawwan hedduu Seexanni namoota ittiin dogoggorsu keessaa tokko dha.
Saaʼol Yonaataan fedhii dhuunfaa isaa akka hordofu isa jajjabeessee ture.
Haa taʼu malee, Yonaataan Waaqayyoof amanamaa taʼuun isaa faayidaa ofii isaatiif mootii taʼuu barbaaduu mannaa michuu Daawit akka taʼu isa kakaaseera.
Yonaataan wareega Daawitiif gale hin geddarre’; nutis waadaa galle geddaruu hin qabnu.
Fakkeenyaaf, walii galtee daldala irratti goone tokko kabajuun yoo ulfaataa nutti taʼe, amanamummaan Waaqayyoof qabnuu fi kabajni Kitaaba Qulqulluudhaaf qabnu wanta dubbanne akka eegnu nu kakaasuu qaba.
Gaaʼelli keenya isa nuti yaadne caalaa yoo rakkisaa taʼe hoo?
Jaalalli Waaqayyoof qabnu hiriyaa gaaʼelaa keenyaaf amanamaa taʼuuf akka nu kakaasu beekamaa dha.
Kana malees, warra nu mufachiisan dabalatee saba isaatiif amanamoo taʼuudhaan amanamummaa Yihowaadhaaf qabnu haa argisiisnu.
Haala rakkisaa keessatti Yihowaadhaaf amanamoo yommuu taanu, garaa isaa ciibsina.
Yihowaadhaaf amanamoo taanee yoo jiraanne, yeroo booda inni namoota isa jaallataniif wanti hundi gaarii akka taʼu akkamitti akka godhu arguu dandeenya.
Michuun kee tokko konkolaataa siif kenne haa jennu.
Dookmantii konkolaatichaa hunda sii kennee, Konkolaataan kun kan kee ti siin jedhe.
Haa taʼu malee, michuun kee kun, Furtuun isaa garuu ana bira taaʼa.
Konkolaaticha kan oofus si utuu hin taʼin ana dha siin jedhe.
Waaʼee kennaa kanaa fi waaʼee nama sii kennee maaltu sitti dhagaʼama?
Mee amma Yihowaan nama isaaf of murteessee fi Ani siif of kenneera; ani kan kee ti isaan jedhe tokko irraa maal eeguu akka dandaʼu yaadi.
Namni sun tarii nama Dhugaa Baatuu hin taanee wajjin gaaʼelaaf wal qorachuudhaan jireenya bifa lamaa kan jiraatu yoo taʼe hoo?
Yookiin immoo hojii, tajaajila irratti ykn walgaʼiiwwan Kiristiyaanaa irratti guutummaatti akka hin hirmaanne godhu kan hojjetu yoo taʼe hoo?
Furtuu konkolaatichaa kennuu dhiisuu wajjin wal hin fakkaatuu?
Namni Yihowaadhaaf of murteessu akkana akka jedhutti ilaalama: Jireenyi koo kan kee ti malee kan koo miti.
Wanti ati barbaadduu fi wanti ani barbaadu yoo walitti buʼe illee, yeroo hundumaa wanta ati jettetu dursa.
Kun yaada Yesus, isa yaada caqasa guyyaa harʼa irra jiru calaqqisiisa.
Yihowaan Waaqa keenya isa tokkichaa fi isa kophaa akka taʼu yoo barbaadne, guutummaatti isaaf buluu qabna.
Waaqeffannaan isaaf dhiheessinu waaqayyolii kan biraatiif hihhiramuus taʼe, yaadawwan ykn barsiifatawwan bifa waaqeffannaa qaban kan biraatiin faalamuu hin qabu.
Yihowaan waaqayyolii hedduu keessaa tokko akka taʼe ykn inni isaan keessaa isa ol aanaa fi humna qabeessa akka taʼe goonee yaaduu hin qabnu.
Yihowaa qofatu waaqeffatamuu qaba.
Yihowaadhaaf guutummaatti buluuf, iddoo Yihowaan qofti jireenya keenya keessatti argachuu qabu wanti kam iyyuu akka fudhatu ykn akka hirmaatu heyyamuu irraa of eeggachuu qabna.
Wantoonni kun maalfaa taʼuu dandaʼu?
Ajajawwan Kurnan keessatti, Yihowaan sabni isaa isa cinaatti waaqayyolii kan biraa qabaachuu akka hin qabnee fi bifa kamiin iyyuu waaqolii tolfamoo waaqeffachuu irratti hirmaachuu akka hin qabne ifa godheera.
Yeroo harʼaa waaqolii tolfamoo waaqeffachuun bifa garaa garaa qabaachuu kan dandaʼu siʼa taʼu, isaan keessaa tokko tokko hubachuun ulfaataa dha.
Haa taʼu malee, inni amma iyyuu Yihowaa tokko waan taʼeef ulaagaawwan isaa hin jijjiiramne.
Sabni Yihowaa guyyoota dhumaa kanatti, saba hundumaatti akka dhugaa baʼuuf misiraachoo Mootummichaa guutummaa lafaa irratti akka lallaban ajajamaniiru.
Eebbawwan nuti bulchiinsa Mootummichaa jalatti argannu kan argaman karaa gaarummaa Yihowaa isa karaa Kiristoos mulʼateen waan taʼeef, ergaan nuti lallabnu misiraachoo gaarummaa Waaqayyoo isa guddaa dha.
Akkuma Phaawulos hinaaffaadhaan tajaajila irratti hirmaachuudhaan gaarummaa Yihowaa isa guddaadhaaf galata qabnu argisiisaa jirraa?
Cubbamoota taanus gaarummaa Yihowaa isa guddaa irraa karaawwan hedduu faayidaa argachaa jirra.
Kanaafuu, Yihowaan jaalala isaa namootatti argisiisaa kan jiruu fi jaalala kana irraa faayidaa argachuu kan dandaʼan akkamitti akka taʼe namoota beeksisuuf hamma dandeenye carraaquu qabna.
Pheexiros dhiifama gochuu kan qabnu siʼa torba taʼuu fi dhiisuu isaa yommuu gaafate, Yesuus, Dhuguman siin jedha, siʼa  malee, siʼa torba qofa miti jedhee akka deebise yaadadhaa.
Yesuus yeroo hunda dhiifama gochuuf fedhii qabaachuu akka qabnu ibsuu isaa kana irraa ifatti hubanna; ilaalchi qabaachuu qabnu inni jalqabaa fi inni guddaan isa kana taʼuu qaba.
Hundi keenya dogoggora waan hojjennuuf, warra kaan mufachiisuu akka dandeenyu yaadachuu qabna.
Warra kaan akka mufachiisne yoo hubanne, Kitaabni Qulqulluun gara nama mufachiisne sanaa dhaqnee dhimma sanaaf furmaata kennuuf yaalii akka goonu qajeelfama nuuf kenna.
Namoonni kaan dogoggora keenya yommuu nuuf dhiisan ni dinqisiifanna; kanaafuu, nutis akkasuma gochuu qabna.
Namoota kaaniif dhiifama gochuu yoo amaleeffanne Yihowaanis dhiifama nuuf godha.
Eeyyee, dogoggora warra kaaniitiif dhiifama gochuu wajjin haala wal qabateen, Kiristiyaanni tokko fakkeenya Abbaa keenyaa isa yommuu dogoggora raawwannu gara laafinaan nu qabuu hordofuu qaba.
Jireenya addunyaa haaraatiif qajeelfamawwan haaraa nuu kennuudhaaf, macaafonni haaraan akka banaman Kitaabni Qulqulluun nutti hima.
Warra duʼaa kaafaman dabalatee, namoonni hundi macaafota kana qoʼachuudhaan, kaayyoo Waaqayyo isaaniif qabu beekuu dandaʼu.
Macaafonni kun, yaada Yihowaa ilaalchisee hubannaa dabalataa akka nuu kennan beekamaa dha.
Namoonni lafa jannata taatu irra jiraatan, hubannaa Dubbii Waaqayyoo irraa argatan isa yeroodhaa gara yerootti dabalaa deemuu fi wantoota macaafota haaraa keessatti mulʼachuuf jedhaniin geggeeffamuudhaan, namoota kaan jaalalaa fi kabajaan akka qaban ifa dha.
Sagantaan barumsaa qajeelfama Mootii keenya Yesus Kiristosiin geggeeffamu maal akka fakkaatu yaadaa! Namoonni wanta macaaficha keessatti caafame hojii irra oolchan jireenya bara baraa argatu.
Yihowaan namoota amanamummaa isaanii eeggatanii qorumsa isa xumuraa keessa darban, macaafa warri jireenya argachuuf jiran itti caafaman irratti maqaa isaanii barreessa.
Jaarsoliin gumii muuxannoo qaban, obboloota dhiiraatiif gumii keessatti hojii umurii isaanii wajjin deemu kennuudhaan ijoollummaa isaaniitii, jechuunis jalqaba umurii waggoota kurnaniitii kaasanii leenjisuun barbaachisaa akka taʼes cimsanii dubbatu.
Leenjiin yeroo kanatti kennamu akkasii, ijoolleen dhuma umurii waggoota kurnanii irra yeroo gaʼanii fi wantoonni xiyyeeffannaa isaanii hihhiran hedduun yeroo isaan mudatanitti galmawwan hafuuraa irratti akka xiyyeeffatan isaan gargaara.
Jaarsi tokko maal gochuu akka qabu itti himuudhaan qofa utuu hin taʼin, wanta sana gochuu kan qabu maaliif akka taʼe isaa ibsuudhaan fedhii barataan tokko tajaajiluuf qabu kakaasuu ni dandaʼa.
Jaarsoliin sababa isaa isaaniif ibsuudhaan fakkeenya Yesus isa barsiisaa guddicha taʼee hordofuu ni dandaʼu.
Fakkeenyaaf, Yesus duuka buutota akka godhan ergamoota isaatiif hojii kennuu isaa dura, sababa itti ajajamuu qaban isaaniif ibseera.
Gooftummaan hundinuu waaqa irratti lafa irrattis anaaf kennameera jedhee ture.
Achiis itti dabaluudhaan, Egaa dhaqaa, saba hundumaa bartoota koo godhaa! jedhe.
Kitaabni Qulqulluun dargaggoota dabalatee sabni Yihowaa tajaajila isaatiif jaalala isaaniitiin akka of dhiʼeessan dubbata.
Kanaafuu, namni cuuphamuuf yaadu murtoon kun fedhii dhuunfaa isaa taʼuu isaa mirkanaaʼaa taʼuu qaba.
Kun immoo of qoruun akka si barbaachisu argisiisa.
Maaliif?
Dargaggeessa taʼuu keetiin kan kaʼe haalli kee hamma tokko adda waan taʼeefi dha.
Fakkeenyaaf, dhugaa keessatti guddatte taʼa.
Hiriyoota kee fi obboloota kee dabalatee namoonni hedduun yeroo cuuphaman waggoota hedduudhaaf argaa turte taʼa.
Haala akkanaa keessa jirta taanaan of eeggannoo akkamii gochuu qabda?
Umurii taʼe tokko irra waan geesseef ykn warri kaan waan cuuphamaniif qofa cuuphamuu akka qabdu akka sitti hin dhagaʼamne of eeggadhu.
Cuuphaadhaaf ilaalcha akka Yihowaa qabaachuu kee akkamitti beekuu dandeessa?
Yeroo xinnoo fudhadhuutii cuuphamuun baayʼee barbaachisaa kan taʼe maaliif akka taʼe yaadi.
Waaqayyo, Saaʼol mootii akka taʼu kan dibe taʼus, booda Saaʼol ajajamuu waan dideef isa dhiiseera.
Waaqayyo yeruma sana Saaʼoliin teessoo isaa irraa waan hin buusneef, amalli isaa inni gadheen namoota isa jalatti bulanittis taʼe isatti dhihaatan hundatti qorumsa taʼeera.
Namoonni kun yeroo mootiin inni teessoo Waaqayyoo irra taaʼe kun daandii jalʼaa hordofetti Waaqayyoof amanamoo taʼuun akka isaanitti ulfaatu godhee ture.
Yonaataan Yihowaadhaaf amanamaa taʼuu isaa argisiiseera.
Namoota aangoo ol aanaa qabaniif hamma isaaniif malu bitamuudhaan Yihowaadhaaf amanamoo taʼuu keenya argisiisuu dandeenya.
Fakkeenyaaf, namni aangoo qabu tokko wanta isa irraa hin eegamne kan hojjetu taʼuu dandaʼa; taʼus, abbootii taayitaa biyya bulchuudhaaf aboo qabaniif hamma isaaniif malu bitamuun waan nu irra jiruuf aangoo isaanii kabajuu qabna.
Hundi keenya iyyuu namoota Yihowaan aangoo isaaniif kenne kabajuudhaan isaaf amanamoo taʼuu keenya argisiisuu dandeenya.
Dandeettiin wanta arginee hin beekne tokko yaadaan ilaaluuf qabnu, kennaa Waaqayyo biraa arganne dha.
Dandeettiin kun, karoora gaarii baafachuu fi wanta gaarii abdachuuf nu gargaara.
Yihowaan wanta gara fuulduraatti taʼu dursee ilaaluu waan dandaʼuuf, wantoota taʼuuf jedhan hedduu Caaffata Qulqullaaʼoo keessatti dursee nuu ibseera.
Nuyis wanta gara fuulduraatti taʼu kana yaadaan ilaaluu ni dandeenya.
Wanta ijaan hin argamne yaadaan ilaaluuf dandeettii qabaachuun keenya, amantii qabaachuuf nu gargaara.
Haannaan ilmi ishee Saamuʼel godoo qulqullaaʼaa keessatti akka tajaajilu yeroo kennitu haalli isaa maal akka fakkaatu yaadaan ilaaluuf wanta kaʼumsa isheedhaaf taʼu qabdi turte.
Haala kana yaadaan kan ilaalte murtoo goote irratti hundooftee siʼa taʼu, kun immoo waadaa Yihowaadhaaf galte akka raawwattu ishee gargaareera.
Wanta Yihowaan raawwachuuf waadaa gale yaadaan yeroo ilaallu, wanta dhuguma raawwatamu irratti yaadaa jirra.
Namoonni amanamoon dur turan hedduun, wanta Waaqayyo abdachiise yaadaan ilaalaa akka turan homaa hin shakkisiisu.
Yesus yommuu dhalate Seexanni daaʼimni dhalate kun guddatee Masiihicha abdachiifame akka taʼu beeka ture.
Seexanni daaʼima ajjeesuun hammeenya guddaa akka taʼe yaadaa laata?
Wanti tokko sirrii ykn dogoggora taʼuun isaa isa hin yaaddessu.
Seexanni, Yesus isa daaʼima turee wajjin haala wal qabateen tarkaanfii fudhachuu irraa duubatti hin jenne.
Akkamitti?
Herodis Mootichi, warri urjii lakkaaʼan waaʼee isa mootii Yihudootaa taʼee dhalatee yeroo isa gaafatanitti baayʼee aaree, isa ajjeesuuf kutate.
Daaʼimni kun ajjeefamuu isaa mirkanaaʼaa taʼuuf, Betlihemii fi naannoo ishee keessatti ijoolleen dhiiraa umuriin isaanii waggaa lamaa fi isaa gadi taʼe hundi akka ajjeefaman ajaje.
Yesus ajjeechaa hammana hin jedhamne kana jalaa miliqeera; haa taʼu malee, kun waaʼee Seexana isa diina keenya taʼee maal nu hubachiisa?
Diiyaabilos lubbuu namootaatiif iddoo akka hin kennine beekamaa dha.
Daaʼimmaniif xinnuma illee garaa hin laafu.
Seexanni dhuguma iyyuu akkuma leenca yeroo beelaʼu aadaa naannaʼuu ti.
Jaarsoliin tokko tokko warra kaan leenjisuuf yeroo ramaduun ulfaataa isaanitti taʼuu dandaʼa.
Tarii akkas jedhanii yaadu taʼa: Leenjisuun barbaachisaa dha; haa taʼu malee akka dhimmoota gumii battalumatti raawwatamuu qaban kaanii ariifachiisaa miti.
Yeroon itti leenjisu yeroo kan biraatti yoon dabarse, gumiin homaa hin miidhamu.
Haa taʼu malee, dhimmoonni battalumatti xiyyeeffannaa jaarsi gumii kennuufii qabu hedduun kan jiran taʼus, leenjii kennamu yeroo biraatti dabarsuun karaa hafuuraa gumicha ni miidha.
Jaarsoliin dhimmoota dafanii raawwatamuu qaban hedduu hojjetu.
Haa taʼu malee, Jaarsoliin gumii leenjii barbaachisaa taʼe kana yeroo biraatti dabarsuu yoo itti fufan, oolee bulee gumichi obboloota gaʼumsa qabanii fi wanta hojjetamuu qabu raawwachuu dandaʼan ni dhaba.
Kanaaf, leenjiin wanta dursi hin kennamneef akka taʼetti yaaduu irraa of eeggachuu qabna.
Jaarsoliin fageessanii yaadanii fi obboloota muuxannoo hedduu hin qabne leenjisuudhaaf yeroo ramadan, hojii adeemsiftuu hubannaa qaban siʼa taʼan gumiidhaafis eebba taʼu.
Israaʼeloonni bara duriitti mana qulqullummaa Yerusaalem keessatti argamutti Yihowaa yommuu jajatan yaadi.
Adeemsa kanaaf ni qophaaʼu, karaa irratti wal gargaaru, akkasumas mana qulqullummaatti waliin waaqeffatu turan.
Kun hundi tokkummaa barbaada.
Nutis, yeroo gara addunyaa haaraatti adeemaa jirru kanatti, wal taʼuu fi tokkummaa qabaachuu qabna.
Mee eebbawwan akkamii nu eeggachaa akka jiran yaadaa! Tokkummaa dhabuu fi burjaajaʼuu sirna kana keessa jiru dhiisnee dhufneerra.
Raajiin Isaayaasii fi Miikiyaas dursanii dubbatan yommuu raawwatamu, jechuunis sabni Waaqayyoo tokkummaadhaan gara tulluu mana Waaqayyootti yommuu yaaʼan argaa jirra.
Dhuguma iyyuu, bara booddee kanatti akkaataan nuti itti waaqeffannu baayʼee ol kaʼeera.
Galmi Mootummaa haaraan erga ijaaramee booda, amalaa fi eenyummaa Waaqa keenya isa sabrii qabuu kan argisiisu akka taʼutti qulqullinaan eegamuu qaba.
Macaafni Qulqulluun qulqullina hafuuraa qulqullina qaamaa wajjin wal qabsiisa.
Kanaafuu, namoonni Yihowaa biratti fudhatama argachuu yoo barbaadan qulqullina isaanii eeggachuu qabu.
Seerawwan buʼuuraa kana hojii irra oolchuudhaan, haalli galma keenyaa kan nama gammachiisu taʼuu isaa amanannaa qabaannee namoota fedhii qaban gara walgaʼii keenyaatti afeeruuf yeroo hundumaa bilisummaan nutti dhagaʼamuu qaba.
Isaanis Waaqa qulqulluu fi yeroo dhihootti lafa gara jannata hin faalamneetti jijjiiru akka waaqeffannu hubatu.
Haalli naannoo keenyaa maal iyyuu yoo taʼe, Galmi Mootummaa keenya maqaan Yihowaa kan itti waamamuu fi iddoo waaqeffannaa qulqulluu waan taʼeef, akka gaariitti qabamuudhaan fakkeenya taʼuu qaba.
Qorumsi yeroo nu mudatu amanamummaa keenya eeguuf akka nu gargaaru yeroo hunda Waaqayyoon ni kadhannaa?
Akkaataan guddinaa keenya ykn amalli kanaan dura qabnu, amalawwan Yihowaan balaaleffatu akka jaallannu dhiibbaa nu irratti gochuu dandaʼa.
Yeroo akkasiittis taanaan, Yihowaan karaa fudhatama qabuun isa tajaajiluu keenya akka itti fufnu jijjiirama barbaachisaa gochuuf nu gargaaruu dandaʼa.
Daawit Mootichi kana hubatee ture.
Baat-Sheebaa wajjin ejja erga raawwatee booda, Garaa qullaaʼaa anaaf uumi, Hafuura dhaabataas ana keessatti haaressi! jechuudhaan Yihowaa kadhateera.
Cubbuun, foon keenya isa dadhabaa gar malee hawwachuu kan dandaʼu taʼus, Yihowaan isaaf ajajamuuf fedhii akka qabaannu gochuu ni dandaʼa.
Yaadni dogoggoraa nu keessatti yoo guddatee fi yaada keenya isa qulqulluu toʼachuu yoo barbaade illee, ajaja isaa akka fudhannuu fi ittiin jiraachuudhaan milkaaʼina akka argannu Yihowaan adeemsa keenya nuu qajeelchuu dandaʼa.
Yihowaan wanti miidhaa geessisu kam iyyuu akka nu hin toʼanne gochuu ni dandaʼa.
Ijoollee namicha jalqabaa Addaam waan taaneef, hundi keenya iyyuu cubbuu fi duʼa isa adaba cubbuu taʼe dhaalleerra.
Nu keessaa namni tokko illee, Furichi na hin barbaachisu jechuu hin dandaʼu.
Tajaajiltoonni Waaqayyoo warri amanamummaa guddaa argisiisan illee, kennaan furii isaan barbaachisa.
Tokkoon tokkoon keenya gatiin hammana hin jedhamne akka nuuf dhiifame hubachuu qabna.
Jaalallii fi gara laafinni Yihowaa maal akka goonu nu dirqisiisuu qaba?
Obboleessa ykn obboleettii keenya tokkotti haaloo qabanneerra yoo taʼe fakkeenya Yihowaa isa cubbuu namaaf dhiisuu hordofuu qabna.
Wanta Yihowaan gatii keenya hedduu nuuf dhiisuudhaan nuuf godhe kan dinqisiifannu yoo taʼe, warra kaaniif garaadhaa dhiifama gochuuf fedhii ni qabaanna.
Warra kaan yoo jaallannee fi yoo dhiifama isaaniif goone malee, jaalalaa fi dhiifama Waaqayyoo argachuu hin dandeenyu.
Dhiifama gochuun wanta darbe kan hin jijjiirre yoo taʼe illee, jireenya keenya gara fuulduraa irratti jijjiirama gaarii akka fidu hin shakkisiisu.
Yesus yaada armaan olii kan dubbate Phexrosii fi barattoonni kaan wanta gara fuulduraatti taʼu yaadaan akka ilaalaniifi dha.
Kun immoo, mootummaa lafa bulchuu fi ilmaan namootaa ajajamoo taʼaniif eebba fidu keessatti gahee qaban irratti xiinxaluu akka dandaʼan godheera.
Tajaajiltoonni Yihowaa durii kaasee lafa irra turan, abdii Yihowaan kenne irratti xiinxaluun isaanii isaan fayyadeera.
Beekumsi Abeel kaayyoo Yihowaa ilaalchisee qabu, yeroo gara fuulduraa gammachiisaa taʼe yaadaan ilaaluuf, akkasumas amantii fi abdii amansiisaa qabaachuuf isa gargaareera.
Abrahaam wanta amantii guddaa gaafatu raawwachuu kan dandaʼe, raajiin Waaqayyo sanyii abdachiifame ilaalchisee dubbate akkamitti akka raawwatamu yaadaan waan ilaaleefi.
Museen ija isaa gatii isaa isa booddee irra waan kaaʼateef, amantii qabaachuu fi jaalala Yihowaadhaaf qabu guddifachuu dandaʼeera.
Amantiin Waaqayyo irratti qabnuu fi jaalalli isaaf qabnu akka guddatu nu gargaara.
Maanguddoonni gidduu keenyatti argaman yeroo itti gumiin tokko qaama jaarsoliitiin utuu hin taʼin tajaajilaa gumii tokkoon geggeeffamaa ture, biyyi tokko Koree Waajjira Dameetiin utuu hin taʼin tajaajilaa waajjira damee tokkoon geggeeffamaa ture, akkasumas Qaama Ol Aanaa Dhugaa Baatota Yihowaatiin utuu hin taʼin pireezidaantii Waldaa Masaraa Eegumsaatiin yeroo qajeelfamni kennamaa ture ni yaadatu.
Obboloota garaadhaa hojjetan kana namoonni amanamummaadhaan deggeran kan jiran taʼus, gumii, waajjira damee fi waajjira muummee keessatti murtoo kan dabarsu nama tokko qofa ture.
Bara  booda garuu, murtoon nama tokkoon utuu hin taʼin garee jaarsoliitiin akka kennamu godhame.
Jijjiiramni kun beekumsi Caaffata Qulqullaaʼoo irratti qabnu dabaluu isaa irratti kan hundaaʼe waan taʼeefi dha.
Namni tokko qofaa isaa dhiibbaa akka geessisu gochuu mannaa, Yihowaan dhiirota kennaa taʼanii fi amala gaggaarii qaban qopheessuun isaa jaarmiyicha fayyadeera.
Dubbiin Waaqayyoo murtoo cimaa yommuu goonutti ariifachuu akka hin qabne nu gorsa.
Wantoota murtoo goonuu wajjin wal qabatan irratti gadi fageenyaan kan yaannu yoo taʼe, yeroo baayʼee milkaaʼina argachuu dandeenya.
Mataan maatii tokko tarkaanfii tokko fudhachuu isaa dura, yeroo ramadee Kitaaba Qulqulluu fi barreeffamoota Kitaaba Qulqulluu irratti hundaaʼan irratti qoranna gochuu, akkasumas ilaalcha ykn yaada miseensota maatii isaa tilmaama keessa galchuu qaba.
Waaqayyo, Abrahaam wanta haati manaa isaa jettu akka dhagaʼu akka isa ajaje yaadadhaa.
Jaarsoliinis taanaan qorannaa gochuuf yeroo ramaduu qabu.
Tole kan jedhanii fi kan gad of qaban taanaan immoo, wanta murteessan ilaalchisee odeeffannoo haaraa amansiisaa taʼe yommuu argatan ulfinni isaanii akka hirʼatutti hin yaadan.
Yeroo barbaachisaa taʼu hundatti ilaalchaa fi murtoo isaanii irratti jijjiirama gochuu qabu; hundi keenya fakkeenya isaanii hordofuu qabna.
Kun immoo nagaa fi tokkummaa gumichaatiif gumaacha godha.
Yosiyaas wanta Waaqayyoon gammachiisu gochuu irratti hinaaffaa qaba ture.
Dargaggoonnis akkuma Yosiyaas ijoollummaa isaaniitti Yihowaa barbaaddachuu ni dandaʼu.
Minaasee Mootichi inni qalbii jijjiirrate waaʼee araara Yihowaa Yosiyaasiin barsiisee taʼuu dandaʼa.
Dargaggootaa, namoota amanamoo maatii keessanii fi gumii keessan keessa jiranitti siquudhaan wanta gaarii Yihowaan isaaniif godhe baradhaa.
Kitaaba Qulqulluu dubbisuun isaa garaa Yosiyaas tuqee akka turee fi hojiidhaaf akka isa kakaases yaadadhaa.
Dubbii Waaqayyoo dubbisuun keessan hojiidhaaf isin kakaasa; kun immoo gammachuu keessan isiniif dabala, akkasumas hariiroo isin Yihowaa wajjin qabdan isiniif cimsa; kana malees warri kaan Waaqayyoon akka barbaaddatan gargaaruuf isin kakaasa.
Akkasumas Kitaaba Qulqulluu dubbisuun keessan, tajaajila Waaqayyoo wajjin haala wal qabateen karaa itti fooyyaʼiinsa gochuu dandeessan isin hubachiisa.
Kana gochuuf immoo akkuma Yosiyaas carraaquu keessan itti fufaa.
Murtoo gochuu kan qabu numa siʼa taʼu, beekumsa Kitaaba Qulqulluu irratti hundoofnee murtoo ogummaa irratti hundaaʼee fi filannoo gaarii gochuu dandeenya.
Namni biraan murtoo akka nuuf godhuuf itti gaafatamummaa kennuufii hin qabnu.
Kanaa mannaa, wanta ija Waaqayyoo duratti sirrii taʼe barachuu fi hojii irra oolchuuf filachuu qabna.
Warri kaan filannoo akka nuuf godhan kan heyyamnu akkamitti taʼuu dandaʼa?
Dhiibbaan hiriyaa murtoo dogoggoraa akka goonu nu taasisuu dandaʼa.
Taʼus, namoonni kaan hammam iyyuu yoo dhiibbaa nu irratti godhan, qalbii keenya isa Kitaaba Qulqulluudhaan leenjiʼe hordofuu qabna.
Namoonni kaan murtoo akka nuuf godhan yoo heyyamne, isaanii wajjin deemuuf murteessaa jirra jechuu dha.
Akkas gochuu yoo filanne, rakkinni nu mudachuu dandaʼa.
Phaawulos ergamaan, warri kaan murtoo dhuunfaa akka nuuf godhan heyyamuun miidhaa akka qabu Kiristiyaanota Galaatiyaa akeekkachiisee ture.
Namoonni gumii keessa jiran tokko tokko ergamoota irraa isaan fageessuuf jecha warra kaaniif filannoo dhuunfaa gochuu barbaadanii turan.
Rakkinni tokko yeroo nu mudatu, dhugaawwan buʼuuraa Kitaaba Qulqulluu tilmaama keessa galchuu fi hojii irra oolchuu qabna.
Fakkeenyaaf, obboleettiin tokko misiraachicha lallabuu akka qabdu beekti.
Haa taʼu malee, guyyaa tokko tajaajila baʼuuf karoorfatte haa jennu; abbaan manaa ishii Dhugaa Baatuu Yihowaa hin taane garuu akka ishiin manaa hin baane barbaade.
Yeroo erga waliin dabarsanii akka turanii fi lama taʼanii waa utuu hojjetanii akka barbaadu itti hime.
Caqasoota Kitaaba Qulqulluu kan akka Waaqayyoof abboomamuu akka qabduu fi barattoota gochuu akka qabdu ibsan yaadatti taʼa.
Haa taʼu malee, haati manaa tokko abbaa manaa ishiitiif bitamuu fi tole kan jettu taʼuu akka qabdus yaadachuu qabdi.
Abbaan manaa ishii tajaajila baʼuu ishii mormaa jira moo guyyaadhuma sanaaf qofa tajaajila akka hin baane ishii gaafachaa jira?
Fedha Waaqayyoo yeroo raawwannutti ilaalcha madaalamaa qabaachuu fi qalbii qulqulluu qabaachuuf carraaquu qabna.
Yohaannis ergamaan namni wantoota addunyaa keessa jiran, jechuunis hawwii foonii, hawwii ijaa fi qabeenya ofii argisiifachuu jaallatu jaalalli Abbaa akka isa keessa hin jirre akeekkachiiseera.
Kana jechuun bashannana, michummaa, akkasumas akkaataa uffannaa fi akkaataa bareedinaa addunyaa kanaatiin garaan keenya akka hin moʼamne yeroo hunda qoruun keenya barbaachisaa dha.
Yookiin immoo jaalalli addunyaa wantoota guguddaa kan akka barumsa ol aanaa jiran hordofuuf carraaqqii gochuu dabalachuu dandaʼa.
Daangaa addunyaa haaraa isa abdachiifame irra dhaabbannee jirra.
Kanaafuu, jechoota Museen Keessa Deebii  irratti dubbatee fi ergaa guddaa dabarsan sammuutti qabachuun keenya baayʼee barbaachisaa dha! Waaqni keenya Yihowaan Yihowaa tokko akka taʼe akka gaariitti yoo hubannee fi cimsinee yoo itti amanne, karaa isa biratti fudhatama qabuun isa tajaajiluudhaan guutummaatti isaaf buluudhaaf wanta nuuf dandaʼame hunda goona.
Yaada garaa keenyaa leenjisuu kan dandeenyu akkamitti?
Kana gochuu kan dandeenyu, yeroo hunda kadhannaadhaan Macaafa Qulqulluu qayyabachuudhaan, wanta dubbisne irratti xiinxaluudhaan, wanta barannes hojii irra oolchuudhaani.
Kun odeeffannoo walitti qabachuu fi seerawwan barachuu caalaa wanta dabalatu akka qabu ifa dha.
Qayyabannaan Macaafa Qulqulluu keenya Yihowaa, eenyummaa isaa, amalawwan isaa, akkasumas wanta inni jaallatuu fi jibbu caalaatti akka beeknu kan nu gargaaru taʼuu qaba.
Waaʼee Yihowaa caalaatti barachaa yommuu deemnu, yaadni garaa keenyaa karaawwan Yihowaa wajjin kan wal simu taʼaa deema.
Kun immoo hamma dandeenye isa fakkaachuuf fedhii akka qabaannu gochuudhaan garaa keenya kakaasuu qaba.
Haa taʼu malee, Murtoo obboleessi tokko yaada garaa isaa irratti hundaaʼee godhu yoo hubachuu baanne, itti murteessuuf jarjaruu hin qabnu; yookiin yaada isaa akka jijjiiru gochuu akka qabnu nutti dhagaʼamuu hin qabu.
Yaadni garaa isaa amma iyyuu dadhabaa fi leenjii argachuun kan isa barbaachisu ykn dhimmawwan tokko tokkoo wajjin haala wal qabateen dafee kan hubamu taʼuu dandaʼa.
Yoshaafaax isa mootii Yihudaa turee wajjin haala wal qabateen wanta taʼe qalbeeffadhu.
Ahaab inni mootii Israaʼel taʼe waraanaaf yommuu kaʼu, Yoshaafaax isa gargaaruuf walii galuudhaan murtoo gadhee godhee ture.
Raajonni sobaa  taʼan Ahaab inni hamaa taʼe milkaaʼina akka argatu kan dubbatan taʼus, raajii Yihowaa isa dhugaa kan taʼe Miikiyaas garuu akka moʼamu raajii dubbatee ture.
Ahaab waraanicha irratti kan duʼe siʼa taʼu, Yoshaafaax immoo baqatee hamma xinnoodhaaf duʼa irraa ooleera.
Yerusaalemitti erga deebiʼee booda Ahaabiin deggeruu isaatiin ifatamee ture.
Taʼu iyyuu, ilma Haannaanii isa mulʼata arguu kan taʼe Yehuun, Yoshaafaaxiin Wanti gaariin si irraa argameera hiika bara  jedhee ture.
Yoshaafaax gocha gowwummaa kan raawwate taʼus, Yihowaan wanta gaarii inni godhe utuu hin argin hin hafne.
Seenaan Macaafa Qulqulluu kun, nuyis mudaa kan qabnu taanus garaa guutuudhaan isa gammachiisuu kan barbaadnu yoo taʼe Yihowaan hamma dhumaatti akka nu jaallatu nu yaadachiisa.
Jireenya addunyaa haaraa Waaqayyo fidu keessa jiraatuuf ammuma qophaaʼuu kan dandeenyu akkamitti?
Fakkeenyaaf, biyya kan biraa deemnee achi jiraachuuf karoorfanneerra haa jennu.
Qophaaʼuu kan dandeenyu akkamitti?
Afaan namoonni biyya sanaa dubbatan barachuu jalqabna taʼa.
Waaʼee aadaa isaanii beekuunis nu fayyada.
Akkasumas, nyaata isaanii tokko tokko dhandhamachuuf yaalla taʼa.
Hamma tokko akkuma namoota biyya sanaatti jiraachuu jalqabna.
Yeroo achi geenyu immoo, haala akkasiitiin akka jiraannu eegna.
Haaluma wal fakkaatun, hamma dandeenye jireenya addunyaa haaraa keessatti jiraannu ammuma jiraachuudhaan, jireenya sanaaf qophaaʼuu dandeenya.
Namoonni hedduun ofiin of bulchuun barbaachisaa akka taʼee fi Waaqayyoof bitamuun barbaachisaa akka hin taane isaanitti dhagaʼama.
Ilaalchi akkasii rakkinnii fi haalli gaddisiisaan hedduun akka jiraatu godheera.
Kiristiyaanonni dhimmoota siyaasaa wajjin wal qabatan ilaalchisee murtoo sirrii gochuuf, sammuu fi yaada garaa isaanii leenjisuu qabu.
Fakkeenyaaf, Miiriyataa ishee Yugozlaaviyaa durii keessa jiraattu ilaali.
Naannoo isheen itti guddattetti namoonni Sarbiyaa ni jibbamu.
Yihowaan akka nama wal hin caalchisnee fi sanyiidhaan wal qooduu kan kakaasu Seexana akka taʼe erga barattee booda miira sabboonummaa of keessaa baasuuf carraaqqii gochuu jalqabde.
Haa taʼu malee, naannoo isheetti walitti buʼiinsi sanyii yeroo uumametti, jibbi kanaan dura qabdu guddachuu waan jalqabeef warra Sarbiyaatiif lallabuun itti ulfaatee ture.
Yeroo kanatti callistee taaʼuudhaan fedhiin dogoggoraa kun akka ishee keessaa baʼu abdachuu akka hin qabne hubatte.
Rakkina kana moʼuu akka dandeessuuf akka ishee gargaaru Yihowaa kadhatte.
Akkana jetteetti: Tajaajila irratti xiyyeeffachuun koo baayʼee na gargaareera.
Tajaajila irratti jaalala Yihowaa hordofuuf kanan yaalu siʼa taʼu, ilaalchi dogoggoraa ani qabu yeroo badu argeera.
Obboloonni qaama ol aanaa bakka buʼanii biyyoota adda addaa deeman, murtoo ergamoonnii fi jaarsoliin Yerusaalem keessa jiran murteessan gumiiwwanitti himu turan.
Gumiiwwanis murtoo kanaaf waan ajajamaniif, amantiitti cimaa fi guyyuma guyyaadhaan lakkoofsaan dabalaa deeman.
Jaarmiyaa Waaqayyoo irraa qajeelfamni yommuu nuuf kennamu maal gochuu qabna?
Dubbiin Yihowaa, hundi keenya iyyuu ajajamuu fi bitamuu akka qabnu dubbata.
Ceephoo fi ajajamuu diduun jaarmiyaa Waaqayyoo keessatti iddoo hin qaban; sababiin isaas ilaalchi akkasii jaalala, nagaa fi tokkummaa gumichaa ni booressa.
Kiristiyaanni amanamaan kam iyyuu akka Diyooxiraaxis, kan nama hin kabajnee fi gantuu taʼuu akka hin barbaanne beekamaa dha.
TJechi afaan Giriikii carraaquu jedhamee hiikame, wanta salphaatti bira gaʼuu hin dandeenye qabuuf hiixachuu jechuu dha.
Phaawulos ergamaan jecha kanatti fayyadamuudhaan karaa hafuuraa guddina gochuun carraaqqii gochuu akka gaafatu ibseera.
Obboleessi tokko gara fuulduraatti gumii keessatti guddina akkamii irra akka gaʼu yaadaa jira haa jennu.
Yeroo ammaatti tajaajilaa gumii taʼuu baatus, amalawwan gaggaarii horachuun akka isa barbaachisu hubate.
Jalqaba, tajaajilaa gumii taʼuuf carraaqqii godha.
Yeroo booda immoo, ilaaltuu ol aanaa taʼee tajaajiluuf karaa hafuuraa gaʼeessa akka taʼu abdata.
Gama lamaaniin iyyuu, ulaagaalee gumii keessatti itti gaafatamummaa dabalataa argachuuf barbaachisan guutuuf ciminaan hojjechuu qaba.
Haaluma wal fakkaatuun, obboloonni qajeelchaa taʼanii ykn Betʼel galanii tajaajiluu barbaadan, akkasumas ijaarsa Galma Mootummaa irratti fedhiidhaan hirmaachuu barbaadan galma isaanii irra gaʼuuf hiixachuu qabu.
Eebbi guddaan karaa gaarummaa Yihowaa isa guddaa argannu kan biraan jajjabina dha.
Phaawulos, Kiristiyaanota Tasalonqee warra rakkinni hedduun isaan irra gaʼeef yaada caqasa guyyaa harʼaa irra jiru isaaniif barreesseera.
Gaarummaa isaa isa arjummaa irratti hundaaʼeen kan kaʼe, kunuunsa Yihowaa isa jaalala irratti hundaaʼe argachuun keenya baayʼee nama jajjabeessa! Cubbamoota waan taaneef, ofii keenyaan abdii hin qabnu turre.
Yihowaan garuu abdii dinqisiisaa taʼe nuuf kenneera.
Yesuus, Fedhiin Abbaa koo namni Ilma beekee isatti amanu hundi jireenya bara baraa akka qabaatuufi jechuudhaan duuka buutota isaatiif waadaa galeera.
Eeyyee, abdiin jireenya bara baraa kennaa dinqisiisaa gaarummaa Waaqayyoo isa guddaadhaan argisiifamu dha.
Phaawulos inni kana hubate, gaarummaan Waaqayyoo inni akaakuu namoota hundaatiif fayyina argamsiisu akka mulʼifame dubbateera.
Pheexiros ergamaan yeroo namoota Yihudoota hin taane halaalatti itti jibbe qaba ture; taʼus, suutuma suutaan ilaalcha isaa dogoggora taʼe kana garaa isaa keessaa balleessuu barateera.
Haaluma wal fakkaatuun, nutis wanti halaalatti akka nama jibbinu ykn sabboonummaa akka qabnu argisiisu xinnoon illee akka nu keessa jiru yoo hubanne, garaa keenya keessaa buqqisnee gatuuf carraaqqii cimaa gochuu qabna.
Hundi keenya iyyuu, fayyinni akka nuuf hin mallee fi lammummaan keenya maal iyyuu yoo taʼe cubbuu akka dhaalle yaadachuun nu barbaachisa taʼa.
Kanaaf, namoota kaan akka caallu maaliif nutti dhagaʼama ree?
Nutis ilaalcha akkuma Phaawulos isa obboloota isaa warra dibamoo taʼan isin kana booda keessummaa fi orma miti; kanaa mannaa miseensota maatii Waaqayyoo ti jechuudhaan gorsee qabaachuu qabna.
Namoota akkaataan guddinaa isaanii nu irraa adda taʼe halaalatti jibbuu irraa fagaachuuf carraaqqii cimaa gochuun keenya, namummaa haaraa akka uffannu nu gargaaruu dandaʼa.
Gaazexaan Afaan Dachii tokko walgaʼii gaggeessitoota waldootaa ilaalchisee akkana jedhee gabaaseera: Keessumaa yeroo hoʼaa, uffata seera qabeessa hin taane uffatanii arguun baramaa dha.
Walgaʼii guddaa Dhugaa Baatota Yihowaa irratti garuu haalli isaa kana irraa adda dha.
Eeyyee, Dhugaa Baatonni Yihowaa, maal naan jedhuu fi hubannaadhaan uffata ulfina qabeessa uffachuudhaan warra Waaqayyoof bulleerra jedhaniif akka taʼutti waan of miidhagsaniif yeroo baayʼee ni galateeffatamu.
Phaawulos kan dubbate waaʼee dubartootaa taʼus, ulaagaan kun dhiirota Kiristiyaanota taʼaniifis ni hojjeta.
Saba Yihowaa waan taaneef, ulaagaa uffataa sirrii taʼe qabaachuun keenya barbaachisaa dha; Waaqni inni waaqeffannus kanaaf iddoo guddaa kenna.
NW Wanti Kitaabni Qulqulluun uffannaa fi akkaataa itti of miidhagsinu ilaalchisee dubbatu, Yihowaa inni uumama cufa irratti Ol Aantummaa qabu waaqeffattoota isaa warra dhugaatiif ulaagaa uffannaa seera qabeessa taʼe akka baase argisiisa.
Kanaaf, uffannaa fi akkaataa itti of miidhagsinu kan filannu wanta Yihowaa isa Gooftaa Ol Aanaa taʼe gammachiisus tilmaama keessa galchuu qabna.
Phaawulos xalayaawwan isaa irratti, gaarummaa Kiristiyaanota hidhata isaa taʼanii dubbateera.
Tokko tokkoo wajjin waggoota dheeraadhaaf waliin deemaa waan turaniif, dadhabina isaanii akka beeku hin shakkisiisu; taʼus waaʼee isaanii wanta gaarii dubbateera.
Fakkeenyaaf Phaawulos, Ximotewos Gooftaa tajaajiluudhaan ilma isaa jaallatamaa fi amanamaa Kiristiyaanota kaaniif garaadhaa yaadu akka taʼe dubbateera.
Phaawulos ergamaan gumii Qorontosiif inni michuu koo fi nama faayidaa keessaniif anaa wajjin hojjetu dha jechuudhaan Tiitoo galateeffateera.
Ximotewosii fi Tiitoon ilaalcha Phaawulos isaaniif qabu yommuu hubatan jajjabaatanii taʼuu qaba! Phaawulosii fi Barnaabaas iddoo itti rakkinni cimaan isaan irra gaʼee turetti deebiʼuudhaan lubbuu isaanii balaadhaaf saaxilanii turan.
Fakkeenyaaf, Lisxiraatti mormii cimaan isaan irra gaʼu iyyuu, barattoonni haaraan amanamummaa isaanii eeganii akka jiraatan jajjabeessuuf achitti deebiʼaniiru.
Efesoonitti immoo jeequmsi sun erga qabbanaaʼee booda, Phaawulos barattoota achi turan jajjabeesseera.
Yesus yommuu Abbaa isaa wajjin hojjechaa turetti, wanta hedduu waan raawwatee fi Yihowaan akka isa jaallatu waan beekeef ni gammada ture.
Nuti hoo?
Yesus kennuunis taʼe fudhachuun akka nama gammachiisu dubbateera.
Dhugaa fudhachuun nu gammachiiseera; dhugaa kana warra kaanitti himuunis nu gammachiisa.
Dhugaa Kitaaba Qulqulluu warra kaanitti yommuu himnu, namoonni karaa hafuuraa beelaʼan Waaqa keenya, akkasumas dhugaa gatii guddaa qabuu fi Dubbii isaa keessa jiru hubachuu fi dinqisiifachuu yommuu jalqaban gammachuudhaan akka guutaman ni argina.
Namoonni kun ilaalcha isaanii qofa utuu hin taʼin, akkaataa jireenyaa isaaniis yommuu jijjiiran arguun keenya garaa keenya ni tuqa.
Hojiin misiraachicha warra kaanitti himuuf godhamu baayʼee barbaachisaa taʼuu isaa ni hubanna.
Kunis warra Waaqayyotti araaramaniif karaa jireenya bara baraa itti argatan isaaniif bana.
Wantoota daʼoo jajjabaa addunyaa taʼaniin akka hin mancaaneef of eeggachuun baayʼee barbaachisaa dha.
Kunis barumsa amantii, falaasamaa fi gochawwan nama miidhan, kan akka halalummaa raawwachuu, tamboo xuuxuu, dhugaatii gara malee dhuguu fi qoricha sammuu namaa hadoochu fudhachuu kan dabalatu dha.
Akkasumas dadhabina foonii keenyaa fi miira abdii kutachuu wajjin walʼaansoo wal irraa hin cinne gochuu qabna.
Mormitoota humna guddaa qaban akkasii moʼuun dhuguma ni dandaʼamaa?
Eeyyee ni dandaʼama; garuu qabsoo gochuu gaafata.
Phaawulos dorgomaa buunyaa bara duriitti ture akka fakkeenyaatti caqasuudhaan, Ani akkasumaan qilleensa rukutuuf hin abootu jechuudhaan waaʼee ofii isaa dubbateera.
Akkuma dorgomaan buunyaa mormituu isaa of irraa ittisu, nutis diinota keenya of irraa faccisuu qabna.
Yihowaan lola keenya irratti nu leenjisa, akkasumas nu gargaara.
Dubbii isaatti fayyadamee qajeelfamawwan lubbuu keenya nuuf oolchan nuu kenna.
Kana malees barreeffamoota keenya Kitaaba Qulqulluu irratti hundaaʼan, walgaʼii gumii fi walgaʼii guguddaatti fayyadamee nu gargaara.
Yesuus faayidaa mataa isaatiif utuu hin taʼin namoota gargaaruuf dursa kenneera; kun immoo fedha Waaqayyoo raawwachuuf isa gargaareera.
Kanaaf, gosa uffataa ykn akkaataa uffannaa tokko kan jaallannu taʼus, namoonni ergaa lallabnu akka hin fudhanne kan godhu taanaan ni dhiisna.
Warri Kiristiyaanota taʼan maatiin isaanii qajeelfama Kitaaba Qulqulluu hojii irra akka oolchu barsiisuuf itti gaafatamummaa qabu.
Kun immoo, isaanis taʼan ijoolleen isaanii uffannaanii fi akkaataan itti of miidhagsan seera qabeessa akka taʼu gochuudhaan garaa Waaqayyoo ciibsuuf carraaquu kan dabalatu dha.
Warri, ijoollee isaaniitiif fakkeenya gaarii taʼuu fi qajeelfama jaalala irratti hundaaʼe kennuudhaan, ijoolleen isaanii Waaqa qulqulluu isa waaqeffataniif kabaja akka qabaatan barsiisuu dandaʼu.
Ijoolleen isaanii eessaa, akkasumas akkamitti uffata sirrii argachuu akka dandaʼan barsiisuun isaaniis baayʼee gaarii dha! Wanta jaallatan qofa utuu hin taʼin, wanta mirga Yihowaa bakka buʼuuf qaban raawwachuuf isaan dandeessisu akka filatan barsiisuu qabu.
Maaliif?
Abbaan maasii wayinii tokko ganama bariidhaan kaʼee hojjettoota maasii isaa irratti hojjetan barbaaduuf bakka gabaa deeme.
Namoonni inni argates mindaa isaaniif kaffalamu irratti walii galanii hojii isaanii jalqaban.
Haa taʼu malee, abbaan maasii kun hojjettoota dabalataa waan barbaadeef, namoota dabalataa qacaruu fi warra waaree booda dhufaniif illee gatii sirrii kaffaluudhaaf guyyaa guutuu iddoo gabaatti deddeebiʼe.
Yommuu galgalaaʼus, mindaa isaaniif kaffaluuf hojjettoota hunda walitti qabe; achiis, warra saʼaatii hedduudhaafis taʼe saʼaatii tokkoof qofa hojjetaniif kaffaltii wal qixxee kenne.
Namoonni jalqaba irratti qacaramanis yommuu kana hubatan gungumuu jalqaban.
Abbaan maasii wayinii sunis akkana jedhee deebiseef: Mindaa ani kaffale irratti walii hin gallee?
Hojjettoota koo hundaaf wantan barbaade kennuuf mirga hin qabuu?
Arjaa waanan taʼeef hinaaftanii?
Fakkeenyi Yesuus dubbate kun amala Yihowaa yeroo baayʼee Kitaaba Qulqulluu keessatti ibsame, jechuunis gaarummaa isaa isa guddaa nu yaadachiisa.
Yihowaan dibamtoota filachuu kan jalqabe Yesus duʼee erga duʼaa kaʼee booda siʼa taʼu, miseensonni gumiiwwan Kiristiyaanaa jaarraa jalqabaatti turan hundi dibamtoota kan turan fakkaata.
Jaarraa jalqabaatii kaasee hanga yeroo guyyoonni dhumaa itti jalqabanitti, namoota duuka buutota Kiristos akka taʼan dubbachaa turan keessaa hedduun isaanii Kiristiyaanota sobaa turan; Yesus namoota kana inkirdaadatti fakkeesseera.
Taʼus, Yihowaan yeroo sana keessa namoota amanamoo tokko tokko dibuu isaa itti fufee kan ture siʼa taʼu, isaanis akka qamadii Yesus ibse sanaa taʼuu isaanii argisiisaniiru.
Guyyoota dhumaattis, Yihowaan warra kutaa  taʼan filachuu isaa itti fufeera.
Erga inni warra mirga kana argatan filachuuf hanga dhuma guyyoota dhumaa kanatti turuuf murteessee, nuti ogummaa isaa irratti gaaffii kaasuuf mirga maalii qabna ree?
Akka hojjettoota wanta gooftaan isaanii hojjettoota kaan warra saʼaatii  dhufaniif godhetti gunguman sanaa akka hin taane of eeggachuu qabna.
Saaʼol Daawitiin ajjeesuuf kutatee waan tureef, Yonaataan eenyuuf amanamaa taʼuu akka qabu murteessuun isa rakkisee ture.
Yonaataan Daawitii wajjin kakuu kan gale taʼus, abbaa isaatiifis ni bitama ture.
Haa taʼu malee, Yonaataan Waaqayyo Saaʼolii wajjin utuu hin taʼin, Daawitii wajjin akka jiru beekee ture.
Kanaafuu, Yonaataan Saaʼol caalaa Daawitiif amanamaa taʼeera.
Akka dhokatu Daawitiin akeekkachiiseera, akkasumas waaʼee Daawit waan gaarii Saaʼolitti dubbateera.
Yoo of eeggachuu baanne, amanamummaan saba, mana barumsaa ykn garee ispoortii tokkoof qabnu yeroo booda amanamummaa Waaqayyoof qabnu hudhuu dandaʼa.
Fakkeenyaaf, Heenariin cheezii taphachuu jaallata ture.
Manni barumsaa isaa tapha kanaan shaampiyoonaa waan tureef, Heenariin wanta dandaʼu hunda gochuu barbaade.
Haa taʼu malee, akkana jechuudhaan dhugaa isaa dubbateera: Suutuma suuta amanamummaan ani mana barumsichaatiif qabu, amanamummaa ani Waaqayyoof qabu irra kan caalu taʼaa deeme.
Taphni cheezii ani dhuma torbanii irratti taphadhu yeroon tajaajila Mootummichaatiif oolchu na jalaa fudhachaa deeme.
Kanaafuu, garee tapha cheezii sana keessaa baʼuufan murteesse.
Obboloonni dhiiraa gumii keessatti tajaajiluu barachaa jiran dhimma tokko seera buʼuuraa Macaafa Qulqulluu wajjin wal bira qabanii yaaduu qabu.
Fakkeenyaaf, jaarsi tokko naannoo balbala Galma Mootummaa akka qulqulleessuu fi irra deemuuf mijataa akka godhu obboleessa tokko gaafate haa jennu.
xiyyeeffanna keessa galchuudhaan, hojiin obboleessi Galma Mootummaa keessatti hojjetu, barsiisichi waaʼee Waaqayyo fayyisaa keenyaa dubbatu kun, waan hundumaatti akka namatti tolee mulʼatu kan godhu akkamitti akka taʼe ibsuufii ni dandaʼa.
Akkasumas, barataan sun waaʼee maanguddoota gumii keessa jiranii fi hojii isaaf kenname raawwachuun isaa kan isaan fayyadu akkamitti akka taʼe akka yaadu isa jajjabeessuu dandaʼa.
Barataa kana yeroo leenjistanitti isaa wajjin marii akkasii gochuun keessan, seerawwan irratti utuu hin taʼin namoota irratti caalaatti akka xiyyeeffatu isa godha.
Obboloonnii fi obboleettonni gumii keessa jiran hojii inni hojjete irraa yeroo fayyadaman yommuu argu gammachuu guddaatu isatti dhagaʼama.
Kana malees, jaarsi gumii kun barataan kun yaada isaaf kenname hojii irra oolchuuf carraaqqii inni godhuuf isa galateeffachuu qaba.
Faayidaan galateeffachuun barataa tokkoof qabu, faayidaa bishaan biqiltuudhaaf argamsiisuu wajjin wal fakkaata; guddina akka argisiisu isa gargaara.
Yihowaan gaarummaa isaa isa guddaadhaan kakaʼee hunda keenyaaf kennaa, ogummaa ykn dandeettii gara garaa kenneera.
Kan gad of deebisnu yoo taane, kennaawwan kanatti karaa Yihowaan barbaaduun itti fayyadamna.
Yihowaan kennaawwan kana karaa isaaf ulfina fiduun, akkasumas warra kaan ittiin gargaaruuf akka itti fayyadamnu barbaada.
Haa taʼu malee, iddoon qophii Waaqayyoo keessatti qabnu dhaabbataa miti.
Yeroo booda jijjiiramuu dandaʼa.
Mee fakkeenya Yesuus haa ilaallu.
Jalqaba irratti, isa qofatu Yihowaa wajjin ture.
Achiis uumamawwan hafuuraa kaan, hawaan, dhuma irratti immoo ilmaan namootaa yommuu uumamanitti gumaacha godheera.
Yeroo boodas, Yesuus gara lafaatti ergame; nama taʼee dhalate, boodas nama guddaa taʼe.
Yesuus aarsaa taʼee erga duʼee booda, bara  Mootii Mootummaa Waaqayyoo taʼuuf, qaama hafuuraa taʼee samii irra jiraachuu jalqabe.
Yesuus waggaa kuma tokkoof erga bulchee booda, Waaqayyo hundumaatiif waan hunda akka taʼuuf Mootummaa isaa Yihowaatti deebisee kenna.
Kiristiyaanonni dhugaan hundi abdii dinqisiisaa taʼe qabu! Dibamtootas taane hoolota kan biraa, hundi keenya iyyuu kaayyoon Waaqayyoo inni jalqabaa yommuu raawwatamuu fi maqaan Yihowaa yommuu qulqullaaʼuu arguuf abdiidhaan eegganna.
Abdiin nuti eeggannu kun wantoota namoonni eeggatan hunda kan caalu dha.
Akkasumas, kutaa samiiwwan haaraas taane kutaa lafa haaraa, waadaa jireenya bara baraatiif nuuf galame hawwiidhaan eegganna.
Hamma yeroo sanaatti immoo, sabni Waaqayyoo karaa hafuuraa badhaadhuu isaanii akka itti fufan ni abdanna.
Namoonni kaanis wanta abdatan kan qaban taʼus, raawwii kan argatu taʼuu isaa mirkanaaʼoo miti taʼa.
Fakkeenyaaf, namoonni qumaara taphatanii fi miliyoonaan lakkaaʼaman lootarii akka moʼan abdatu taʼa; garuu matumaa mirkanaaʼoo taʼuu hin dandaʼan.
Amantii dhugaa qabaachuun garuu, abdii keenya mirkanaaʼaa taanee eeggachuu jechuu dha.
Daawit, Solomoon hojii guddaa Waaqayyoof mana qulqullummaa ijaaruu kana toʼachuuf gaʼumsa hin qabu jedhee yaaduu dandaʼa ture.
Manni qulqullummaa sun baayʼee guddaa siʼa taʼu, Solomoon immoo yeroo sanatti mucaa wallaalaa ture.
Taʼus, Daawit Yihowaan hojii isaaf kenname geggeessuuf gaʼumsa akka qabaatu Solomooniin gargaaruu akka dandaʼu beeka ture.
Kanaaf, Daawit miʼa hojichaaf barbaachisu hedduu qopheessuudhaan, hojii kana deggeruuf wanta gochuu dandaʼu irratti xiyyeeffateera.
Yeroo harʼaas, obboloonni maanguddoon itti gaafatamummaa isaanii obboloota umuriidhaan isaanii gadi taʼanitti kennuun yommuu isaan barbaachisutti gadduu hin qaban.
Kanaa mannaa, dargaggoonni itti gaafatamummaa akka fudhatan leenjisuun hojichi caalaatti buʼaa akka argamsiisu godha.
Obboloonni itti gaafatamummaa qaban, dargaggoonni isaan leenjisan hojii isaaniif kenname guutummaatti akka hojjetan yommuu argan baayʼee gammadu.
Dubartiin tokko murtoo dhuunfaa gochuuf yommuu dirqamtetti, hiriyaa ishiitiin, Maal yaaduu akkan qabu natti hin himin; maal gochuu akkan qabu natti himi malee.
Isa naa wayya jetteetti.
Dubartiin kun kennaa addaa, mirga filannoo Uumaan ishii ishiidhaaf kennetti fayyadamuu mannaa, wanti gochuu qabdu akka ishiitti himamu barbaadde.
Ati hoo?
Murtoo mataa kee gochuu moo warri kaan akka siif murteessan filachuu barbaadda?
Mirga filannoo akkamitti ilaalta?
Namoonni dhimma kana irratti jaarraa hedduudhaaf wal falmaa turaniiru.
Warri tokko tokko, gochi keenya hundi dursee Waaqayyoon kan murteeffame waan taʼeef, wanti mirga filannoo jedhamu hin jiru jedhu.
Kaan immoo mirgi filannoo dhugaa taʼe jiraachuu kan dandaʼu, bilisummaan daangaa hin qabne yoo jiraate qofa akka taʼe falmu.
Haa taʼu malee, dhimma kana sirriitti hubachuuf, Kitaaba Qulqulluu isa Dubbii Waaqayyoo taʼe qoruu qabna.
Maaliif?
Yihowaan mirga filannoo qabaannee akka uumamne ibsa; kana jechuun dandeettii yaaduu fi mirga filannoo mataa keenyaa gochuu qabna jechuu dha.
Sababiiwwan Yihowaa itti galateeffannu hedduu qabna! Jireenya kan nuuf kenne isa dha; kan sochoonus taʼe kan jiraannu isaani.
Kitaaba Qulqulluu isa kennaa guddaa taʼe nuuf kenneera.
Nutis, akkuma Kiristiyaanota Tasalonqee dubbii Waaqayyoo fudhatanii, galateeffannaadhaan Kitaaba Qulqulluu akka ergaa Waaqayyootti fudhachuu qabna.
Dubbiin Waaqayyoo waan nu harka jiruuf Yihowaatti dhihaachuu dandeenyeerra; innis nutti dhihaateera.
Abbaan keenya inni samii mirga guddaa kutaa jaarmiyaa isaa taʼuu nuuf kenneera.
Eebbawwan Yihowaa irraa arganne akkasii guddaa dinqisiifanna! Akkuma faarfaticha, Waaqayyo gaarii waan taʼeef, isaaf galata galchaa! Gaarummaan isaa bara baraan in jiraata! jedhee faarfatee nutti dhagaʼama.
Faarfannaa  irratti yaanni gaarummaan isaa bara baraan in jiraata! jedhu siʼa  argama.
Qaamni ol aanaan sun gumii jaarraa jalqabaatti ture irratti aangoo kan qabu taʼus, Geggeessaan isaanii Yesuus akka taʼe beeku turan.
Wanta hundumaan gara isaatti, jechuunis gara Kiristoos isa mataa taʼeetti jaalalaan haa guddannu jechuudhaan Phaawulos barreesseera.
Maqaa ergamoota beekamoo taʼaniin waamamuu mannaa, barattoonnis qajeelfama Waaqayyootiin Kiristiyaanota jedhaman.
Dhuguma iyyuu, Phaawulos aadaa sana cimsanii hordofuun ykn gochawwan Kitaaba Qulqulluu irratti hundaaʼanii fi ergamoonnis taʼan namoonni geggeessitoota taʼan kennan hordofuun barbaachisaa taʼuu isaa hubatee ture.
Taʼus itti dabaluudhaan Haa taʼu malee, miseensota qaama ol aanaa hunda dabalatee mataan dhiira hundumaa Kiristoos mataan Kiristoos immoo Waaqayyo taʼuu isaa akka beektan nan barbaada jedhee ture.
Eeyyee, Kiristoos Yesuus inni ijaan hin mulʼannee fi ulfina gonfate, Yihowaa isa Mataa isaa taʼe jalatti gumii geggeessaa ture.
Yihowaan dhuunfaatti nu tolchuuf, gumii Kiristiyaanaa fi jaarsolii gumiittis ni fayyadama.
Fakkeenyaaf, jaarsoliin karaa hafuuraa rakkina irra akka jirru yoo hubatan nu gargaaruuf carraaqqii godhu; kana kan godhan garuu ogummaa namaa irratti hundaaʼanii miti.
Kanaa mannaa, Waaqayyo hubannaa fi ogummaa akka isaaniif kennu gad of qabanii isa kadhatu.
Achiis, haala keenya tilmaama keessa galchuudhaan kadhannaa isaanii wajjin haala wal simuun Dubbii Waaqayyoo fi barreeffamoota keenya irratti qorannaa godhu.
Kunis rakkina keenyaaf gargaarsa akka nuuf kennan isaan qopheessuu dandaʼa.
Akkaataa Waaqayyo itti nu tolchaa jiru hubachuun keenya, walitti dhufeenya obboloota keenyaa wajjin qabnu irratti, akkasumas ilaalcha namoota Kitaaba Qulqulluu qoʼachiisnu dabalatee namoota naannoo tajaajilaa keenya keessa jiraniif qabnu irratti nu fayyaduu dandaʼa.
Waaqayyo namoonni jijjiirama akka godhan hin dirqisiisu; kanaa mannaa, fedhiidhaan jireenya isaanii akka qulqulleessan ykn sirreeffama gochuu akka dandaʼaniif ulaagaawwan isaa warra qajeeloo isaaniif ibsa.
Gumiin Kiristiyaanaa jaarraa jalqabaa, Yihudoota, Giriikota, warra Roomaa fi namoota lammii kan biraa qabaniin kan ijaarame ture.
Namoonni kun amantii, aadaa fi wantoota miira isaanii tuqan garaa gara taʼe qabu turan.
Kanaan kan kaʼes, isaan keessaa tokko tokko waaqeffannaa haaraa kana fudhachuun ykn akkaataa jireenyaa isaanii isa duraa guutummaatti dhiisuun isaanitti ulfaatee ture.
Phaawulos ergamaan Kiristiyaanonni Waaqa tokko, jechuunis Yihowaa qofa akka qaban isaan yaadachiisuun barbaachisaa akka taʼe kan isatti dhagaʼame kanaafi.
Haalli yeroo harʼaa gumii Kiristiyaanaa keessa jiru hoo maal fakkaata?
Isaayaas raajichi bara booddeetti, namoonni saba hundumaa keessaa dhufan gara waaqeffannaa Yihowaa isa ol kaʼaa taʼetti akka yaaʼan raajii dubbatee ture.
Namoonni kun, Yihowaan waaʼee karaawwan isaa nu barsiisa, nus daandiiwwan isaa irra ni adeemna jedhu.
NW Raajiin kun yommuu raawwatamu arguu keenyatti baayʼee gammadna! Kanaan kan kaʼes, gumiiwwan sanyii, aadaa fi qooqa garaa garaa qaban hedduun Yihowaa jajachaa jiru.
Seexanni sirna daldalaa addunyaa isaatti fayyadamee, gammachuu qabaachuuf, kan nu barbaachisu caalaa qabeenya argachuu akka qabnu nu amansiisuu barbaada.
Seexanni, hawwii ijaatti fayyadamee nama gowwoomsuu irratti dandeettii guddaa qaba.
Addunyaan kun qabeenyaa wajjin haala wal qabateen, wanta barbaachisus wanta hin barbaachisnes nuuf dhiheessa; wantoota kana keessaa tokko tokko immoo baayʼee kan nama gammachiisan fakkaatu.
Wanta tokko waan si barbaachisuuf utuu hin taʼin, beeksisa irratti ykn suuqiitti argitee waan sitti toleef qofa bittee beektaa?
Wanta bitte sana malee jiraachuu akka dandeessu yeroo booda hubatteettaa?
Wantoonni barbaachisoo hin taane akkanaa jireenya keenya wal xaxaa godhu, akkasumas baʼaa nutti taʼu.
Wantoonni kun kiyyoo nutti taʼuu fi yaada keenya hihhiruudhaan, Kitaaba Qulqulluu dubbisuu, walgaʼiidhaaf qophaaʼuu fi irratti argamuu akkasumas tajaajila irratti yeroo hunda hirmaachuu akka hin dandeenye nu dhowwuu dandaʼu.
Yohaannis ergamaan, Addunyaanii fi hawwiin isaa darbaa jiru jedhee akka akeekkachiise yaadadhu.
Kutaawwan Kitaaba Qulqulluu tokko tokko jalqaba irratti nama tokkoof ykn garee tokkoof barreeffaman.
Kanaaf, Dubbii Waaqayyoo dubbisuu keenya dura, barumsa Yihowaan nu barsiisu hubachuu akka dandeenyutti sammuu banaa fi ogummaa argachuuf kadhachuun keenya barbaachisaa dha.
Yaada Kitaaba Qulqulluu tokko yeroo dubbistu, xinnoo dhaabadhuutii gaaffiiwwan armaan gadii of gaafadhu: Yaadni kun waaʼee Yihowaa maal na barsiisa?
Barumsa kana jireenya koo keessatti hojii irra oolchuu kanan dandaʼu akkamitti?
Warra kaan gargaaruuf akkamittan itti fayyadamuu dandaʼa?
Gaaffiiwwan akkanaa irratti yoo yaadne, dubbisa Kitaaba Qulqulluu keenya irraa caalaatti faayidaa akka argannu hin shakkisiisu.
Fakkeenyaaf, ulaagaalee jaarsoliin Kiristiyaanaa guutuu qaban yaadi.
Baayʼeen keenya jaarsolii waan hin taaneef, jalqaba irratti yaadni kun jireenya keenyaaf baayʼee akka hin fayyadne nutti dhagaʼama taʼa.
Haa taʼu malee, ulaagaaleen kun karaa adda addaatiin hunda keenya fayyaduu akka dandaʼan hubanna.
Wanti nama barbaachisu muraasa, wanti namni barbaadu garuu lakkoofsa hin qabu.
Namoonni hedduun garaa garummaa wanta isaan barbaachisuu fi wanta barbaadan gidduu jiru waan hubatan hin fakkaatu.
Garaa garummaan wantoota kanaa maali dha?
‘Wanti si barbaachisu, jireenyi kee kan irratti hundaaʼe waan taʼeef, wanta qabaachuu qabdu dha.
Nyaanni, uffannii fi manni wantoota buʼuuraa jireenyaaf barbaachisani dha.
‘Wanti barbaaddu immoo, wanta qabaachuu barbaaddu taʼus, jireenya guyyaa guyyaatiif kan hin barbaachisne dha.
Wanti namoonni barbaadan iddoo isaan jiraatan irratti hundaaʼuudhaan garaa garummaa qabaachuu dandaʼa.
Biyyoota guddachaa jiranitti, namoonni hedduun moobaayilii, doqdoqqee ykn lafa xinnoo bitachuuf qarshii gaʼaa argachuu barbaadu.
Namoonni biyyoota badhaadhan keessa jiran immoo, saanduqa uffataa bareedaa taʼe, mana guddaa ykn konkolaataa gatiin isaa guddaa taʼe bitachuu barbaadu.
Gama lamaaniin iyyuu balaan jira; wantoonni kun kan nu barbaachisan taʼanis taʼuu baatanis ykn bituuf humna qabaannus qabaachuu baannus, kiyyoo jaalala qabeenyaatiin, akkasumas kiyyoo wantoota dabalataa argachuuf hawwuutiin qabamuu dandeenya.
Pheexiros ergamaan yaada kana kan barreesse Kiristiyaanonni rakkina Seexanni isaan irratti geessisu obsaan akka dandaʼaniif ture.
Muuxannoon warra jabaatanii dhaabatanii ejjennoo keenyaatti cimuu kan dandeenyu akkamitti akka taʼe nu barsiisa; akkasumas, amanamummaadhaan deddeebiʼuun keenya buʼaa akka nuuf argamsiisu nu yaadachiisa.
Tarii namoota diinota waaqeffannaa dhugaa taʼan irraa mormiin cimaa fi ariʼatamni si irra gaʼaa jira taʼa.
Yookiin Jaarsa gumii ykn daawwataa ol aanaa aanaa yoo taate immoo, hojiin akka sitti baayʼate sitti dhagaʼama taʼa.
Taanaan fakkeenya Phaawulos irratti xiinxali.
Phaawulos, namoota hamoo isa ariʼatan irraa, jechuunis alaa wantoonni hedduun isa mudataniiru’; akkasumas waaʼee gumiiwwanii yaaduunis guyyaa guyyaadhaan isa yaaddessa ture.
Taʼus abdii hin kutanne; fakkeenyi isaa kunis warra kaan jajjabeesseera.
Rakkina tokko obsaan yommuu dandeessu, fakkeenyi kee warri kaan jabaatanii akka dhaabatan gargaaruu akka dandaʼu yaadadhu.
Yihudoonni boojiʼaman yommuu Baabilon ishii duriitti seenan, magaalattiin waaqolii tolfamoodhaan guutamuu ishii fi namoonni ishiis hafuurota hamoodhaaf garboota taʼuu isaanii argan.
Haa taʼu malee, Yihudoonni amanamoon kan akka Daaniʼelii fi hiriyoota isaa sadanii Baabiloniin tolfamuu didaniiru.
Daaniʼelii fi hiriyoonni isaa Yihowaa isa akka supheetti isaan tolchuuf guutummaatti buluuf murteessanii turan.
Kunis isaaniif milkaaʼeera! Daaniʼel umurii isaa guutuu jechuun ni dandaʼama Baabilon keessa kan jiraate taʼus, maleekaan Waaqayyoo Daaniʼel nama guddaa jaallatamaa taʼuu isaa dubbateera.
Bara duriitti, suphe dhooftuun tokko supheen sun bifa inni barbaade akka qabaatuuf, suphee sana miʼa ittiin boca baasutti jabeessee maxxansa ture.
Yeroo ammaatti waaqeffattoonni dhugaan Yihowaan uumama cufa irratti ol aantummaa akka qabu, jechuunis namootas taʼe saboota tolchuuf aangoo akka qabu ni hubatu.
Waaqayyo dhuunfaatti nu tolchuufis aangoo qaba.
Haa taʼu malee, mirga filannaa akka qabnu ni hubata, akkasumas fedhiidhaan kakaanee akka isaaf bitamnu ni barbaada.
Jajjabinni hojii gaariidhaaf nama kakaasa.
Ruuben akkana jedheera: Waggoota hedduudhaaf miira gatii akka ani hin qabne natti dhagaʼamuu wajjin walʼaansoo gochaan ture.
Gaaf tokko garuu, jaarsa gumii tokkoo wajjinan tajaajila baʼe; innis miirri koo gaarii akka hin taane hubatee ture.
Yommuu ani miira koo ibsu akka gaariitti na dhaggeeffate.
Achiis hojii gaarii ani hojjechaa ture na yaadachiise.
Kana malees, wanta Yesuus tokkoon tokkoon keenya simbirroota hedduu caalaa gatii guddaa akka qabnu dubbate na yaadachiise.
Yeroo baayʼee caqasa kana nan yaadadha; amma iyyuu caqasni kun baayʼee garaa koo na tuqa.
Wanti jaarsi sun dubbate jijjiirama guddaa fideera.
Kitaabni Qulqulluun yeroo hunda namoota jajjabeessuun barbaachisaa akka taʼe kan ibsu taʼuun isaa nama hin dinqisiisu.
Phaawulos ergamaan Ibroota Kiristiyaanota taʼaniif akkana jedhee barreesseera: Humna gowwoomsaa cubbuutiin mata jabeessa akka hin taaneef guyyaa hundumaa wal jajjabeessuu keessan itti fufaa.
Yeroo jajjabinni isin argattan itti isin haaromse ni yaadattu taanaan, gorsi akka wal jajjabeessinuuf nuu kenname hammam barbaachisaa akka taʼe beektu.
Gara waggaa  dura fedhiin Waaqayyoo lafa irratti guutummaatti taʼaa ture.
Yihowaan haala ilmaan namootaa jalqaba ture ilaaluudhaan, Baayʼee gaarii ture kan jedhe kanaafi dha.
Sana booda garuu Seexanni mormii kan kaase siʼa taʼu, yeroo sanaa kaasee lafa irratti fedha Waaqayyoo kan raawwatan namoota muraasa dha.
Haa taʼu malee, yeroo Dhugaa Baatonni gara miliyoona saddeetii taʼanii fi jaalalli Waaqayyoo lafa irratti akka taʼu kadhachuu qofa utuu hin taʼin kadhannaa kanaa wajjin haala wal simuun jiraachaa jiran kanatti lubbuudhaan jiraachuun mirga guddaa dha.
Kanas kan godhan akkaataa jireenyaa isaaniitiin, akkasumas hojii bartoota gochuu irratti hinaaffaadhaan hirmaachuudhaani.
Diinonni Mootummaa Waaqayyoo hanga lafa irraa balleeffamanitti jaalalli Waaqayyoo lafa irratti akka taʼu kadhachuu keenya itti fufna.
Achiis, lafti erga jannata taatee booda namoonni biliyoonaan lakkaaʼaman yommuu duʼaa kaafamanitti jaalalli Waaqayyoo guutummaatti yeroo taʼu argina.
Yihowaan uumamawwan isaas wanta inni barbaadu hunda akka taʼan ni godha.
Hiika maqaa isaa wajjin haala wal simuun, Waaqayyo Nohi ijaartuu markabaa akka taʼu, Bazaaliʼel ogeessa harkaa beekamaa akka taʼu, Giidewon loltuu injifatu akka taʼu, Phaawulos immoo ergamaa sabootaa akka taʼu godheera.
Eeyyee, maqaan Waaqayyoo saba isaatiif hiika guddaa qaba.
Koreen Kitaaba Qulqulluu Hiika Addunyaa Haaraas maqaa kana Kitaaba Qulqulluu keessaa baasuudhaan maqaa kana akka tuffatu hin argisiisne.
Hiikni Addunyaa Haaraa afaan  ol taʼuun qophaaʼe, maqaa kana Kitaaba Qulqulluu keessa bakka jalqaba turetti deebisuudhaan maqaa Waaqayyootiif ulfina kenneera.
Faallaa kanaatiin, hiikkaawwan Kitaaba Qulqulluu yeroo ammaatti argaman, maqaa Waaqayyoo keessaa baasanii maqaawwan ulfinaa kan akka Gooftaa jiruun ykn maqaa waaqa naannoo sanaatiin bakka buusu.
Sababii inni guddaan Qaamni Olaanaan Dhugaa Baatota Yihowaa hamma dandaʼametti namoonni hedduun Kitaaba Qulqulluu maqaa Waaqayyootiif ulfina kennu akka argatan gochuuf dursi akka kennamu itti godhe kana dha.
Dhugaa Baatuu Yihowaa of murteessitee cuuphamte dhaa?
Taanaan, qabeenya gati jabeessa qabda.
Qabeenyi kun walitti dhufeenya ati dhuunfaatti Yihowaa wajjin qabdu dha.
Haa taʼu malee, addunyaan Seexanaa fi foon keenya inni cubbamaan walitti dhufeenya kana irratti dhiibbaa ni geessisu.
Haalli rakkisaa taʼe kun Kiristiyaanota hunda mudata.
Kanaafuu, walitti dhufeenyi Yihowaa wajjin qabnu hamma dandaʼame cimaa taʼuu qaba.
Walitti dhufeenyi Yihowaa wajjin qabdu siif hammam cimaa dha?
Walitti dhufeenya kana cimsachuu ni barbaaddaa?
Caqasni guyyaa harʼaa, jechuunis , kana gochuu kan dandeessu akkamitti akka taʼe ibsa.
Walitti dhufeenyi kun qaamota lama kan of keessatti qabate akka taʼe hubadhu.
Waaqayyotti dhihaachuuf tarkaanfii yeroo fudhannu, innis nutti dhihaachuuf tarkaanfii ni fudhata.
Tarkaanfiin akkasii yommuu daddabalamu, Yihowaan caalaatti dhugaa siif taʼa; walitti dhufeenyi isaa wajjin qabdus cimaa deema.
Kun immoo, amanannaa Yesus, Inni ana erge sun dhuguma jira Ani isa beeka jedhee yeroo dubbatetti argisiisee wajjin wal fakkaatu akka qabaattu godha.
Kabajni nuti Waaqayyoo fi walgaʼiiwwan Kiristiyaanaa inni itti nu afeereef qabnu amala keenyaan, akkaataa uffannaa fi bareedinaa keenyaan argisiifamuu qaba.
Kabajni giddu galeessa taʼuus kan gaafatu dha.
Yihowaan tajaajiltoonni isaas taʼe keessummoonni Galma Mootummaatti argaman bilisummaan akka isaanitti dhagaʼamu barbaada.
Haa taʼu malee, namoonni walgaʼii irratti argaman uffannaa isaaniitiif dantaa dhabuudhaan, utuu walgaʼiin gumii geggeeffamuu ergaa barreeffamaa erguudhaan, walitti dudubbachuudhaanii fi nyaata nyaachuudhaan walgaʼii gumii irraa xiyyeeffannaa isaanii hihhiruu hin barbaadan.
Warri, Galmi Mootummaa iddoo itti fiigan ykn itti taphatan akka hin taane ijoollee isaanii leenjisuu qabu.
Yesus namoota mana Qulqullummaa keessatti hojii daldalaa hojjechaa turanitti baayʼee aaree isaan ariʼee ture.
Galmawwan Mootummaa keenyas iddoo waaqeffannaan dhugaa itti geggeeffamuu fi barumsi hafuuraa itti kennamu dha.
Kanaafuu, dhimmi daldalaa dhimmoota hafuuraa wajjin wal hin qabanne iddoo kan biraatti raawwatamuu qaba.
Nahimiyaa   wajjin wal bira qabii ilaali.
Kitaaba Qulqulluu keessatti, jabaatanii dhaabachuun qorumsa ykn rakkina dandaʼuu qofa kan argisiisu miti.
Jabaatanii dhaabachuun sammuu keenya, garaa keenyaa fi tarkaanfii yeroo rakkinni nu irra gaʼu fudhannuu wajjin kan wal qabatu dha.
Namni jabaatee dhaabatu, ija jabinaa fi obsa argisiisa; akkasumas ejjennoo isaa hin jijijjiiru.
Barreeffamni tokko jabaatanii dhaabachuu ilaalchisee akkana jedheera: Haala tokko jijjiiruu waan hin dandeenyeef qofa utuu hin taʼin, abdii nama gammachiisu qabaatanii dandaʼuu argisiisa.
Amala namni tokko rakkina isa gitintirsu dandaʼee akka dhaabatu godhu dha.
Namni amala kana qabu, galma isaa isa rakkina sana booda jiru fageessee waan ilaaluuf, rakkina guddaa isa mudatu akka ulfinaatti ilaaluu dandaʼa.
Kiristiyaanonni jabaatanii akka dhaabatan kan isaan kakaasu jaalala dha.
Jaalalli Yihowaadhaaf qabnu, wanta fedhii isaa wajjin wal simu kam iyyuu obsaan dandaʼuuf nu kakaasa.
Jaalalli obbolootaaf qabnu dadhabina isaanii dandaʼuuf nu gargaara.
Jaalalli hiriyaa gaaʼelaa keenyaaf qabnu rakkina hiriyoota gaaʼelaa gammachuu qaban illee mudatu obsaan dandaʼuuf gargaara; akkasumas walitti dhufeenya gaaʼelaa cimsa.
Yihowaan barumsa ykn qajeelfama ifa taʼe kennaa akka ture seenaa irraa hubachuun ni dandaʼama.
Fakkeenyaaf, Eeden keessatti qajeelfama ilmaan namootaatiif jireenya bara baraa fi gammachuu argamsiisu kenneera.
Addaamii fi Hewwaan qajeelfama isaatiif ajajamaniiru utuu taʼee, haalli gaddisiisaan isaan hin mudatu, jechuunis jireenyi rakkinaan guutamee fi duuti isaanitti hin dhufu ture.
Hewwaan garuu ajajamuu mannaa, qajeelfama bofa irraa kan dhufe fakkaatu dhaggeeffatte.
Addaam immoo, sagalee ishii, jechuunis sagalee nama bor duʼuu dhaggeeffate.
Lamaan isaanii iyyuu, qajeelfama abbaan isaanii jaalala qabeessa taʼe isaaniif kenne fudhachuu didaniiru.
Kanaan kan kaʼes, ilmaan namootaa hundi daandii gara duʼaatti geessu irra deemuu jalqaban.
Yeroo harʼaatti Yihowaan saba isaa dura dhaabatee balaa irraa goranii gara jireenya bara baraatti akka deeman isaan qajeelcha jechuun ni dandaʼama.
Kana malees, tiksee jaalala qabeessa waan taʼeef, hoolonni isaa daandii balaa geessisu irraa akka fagaatanii fi kallattii sirrii irra akka deddeebiʼaniif isaan akeekkachiisa.
Erga duʼaa kaafamee booda akkana jedhee ture: Samii irrattis taʼe lafa irratti aangoon hundi anaaf kennameera Kunoo, ani hanga dhuma sirna kanaatti guyyaa hundumaa isinii wajjinan jira.
Hisqiyaas nama hamaa fi Waaqayyoon mormu taʼee guddachuu dandaʼa ture.
Namoonni rakkina kanaa gad taʼe keessa darban kaan, Waaqayyoon komachuuf ykn jaarmiyaa isaatti aaruuf sababii gaʼaa akka qaban isaanitti dhagaʼama.
Namoonni tokko tokko immoo haalli maatii gadheen isaan keessatti guddatan jireenya gadhee akka jiraatan, tarii immoo dogoggora maatiin isaanii hojjete irra deebiʼanii akka hojjetan akka isaan dirqisiise amanu.
Garuu akkana jedhanii yaaduun isaanii sirrii dhaa?
Seenaan jireenyaa Hisqiyaas gaaffii kanaaf deebii quubsaa kenna! Addunyaa hamaa kana keessatti wantoota gadhee namoota irra gaʼan kan fidu Yihowaa waan hin taaneef, isatti aaruuf matumaa sababii gaʼaan hin jiru.
Dhugaa dha, warri ijoolleen isaanii gaarii ykn gadhee akka taʼan dhiibbaa guddaa isaan irratti gochuu dandaʼu.
Kana jechuun garuu, namni tokko haalli maatii isaa wanta inni jireenya isaa keessatti raawwatu ni murteessa jechuu miti.
Faallaa kanaatiin, Yihowaan hunduma keenyaaf kennaa gatii guddaa qabu tokko, jechuunis dandeettii wanta hojjennuu fi nama akkamii akka taanu filachuuf nu gargaaru nuu kenneera.
Hojiin misiraachicha lallabuu kaayyoo Yihowaan jaalalaan kakaʼee ilmaan namootaatiif qopheessee wajjin akkamitti akka wal simu yaadi.
Ilmaan namootaa bara baraaf utuu hin duʼin lafa irra akka jiraatan kaayyoo isaa ture; yeroo booda garuu Addaam cubbuu kan hojjete taʼus, Yihowaan yaada isaa hin jijjiirre.
Kanaa mannaa, ilmaan namootaa cubbuu fi duʼa jalaa akka baʼan qophii godheera.
Yesus kaayyoo kana deggeruudhaan gara lafaa dhufeera; akkasumas ilmaan namootaa ajajamoo taʼaniif lubbuu isaa aarsaa godheera.
Haa taʼu malee, ilmaan namootaa ajajamoo taʼuudhaaf wanta Waaqayyo isaan irraa barbaadu beekuu qabu.
Kanaafuu, Yesus ulaagaawwan Waaqayyoo maal akka taʼan namoota barsiiseera, bartoonni isaas hojii kana akka hojjetan isaan ajajeera.
Nutis warri kaan Waaqayyoo wajjin akka araaraman gargaaruudhaan, qophii inni jaalalaan kakaʼee ilmaan namootaa cubbuu fi duʼa jalaa oolchuuf godhe keessatti kallattiidhaan hirmaanna.
Kun immoo namootaafis taʼe Yihowaa isa, namni hundinuu akka fayyu, dhugaa beekuu biras akka gaʼu fedhuuf jaalala akka qabnu argisiisa.
Amantii cimaa qabda taanaan, gocha keetiin akka argisiistu eeguun sirrii dha.
Dargaggoonnis jireenya qullaaʼaa jiraachuu qabu.
Kana gochuuf gama naamusaatiin qulqulluu taʼuu qabda.
Gama kanaan haalli kee maal fakkaata?
Fakkeenyaaf, mee waaʼee jiʼoota jaʼan darbanii yaadi.
‘Dandeettiin hubannaa kee waan sirrii fi dogoggora taʼe gargar baasuuf kan leenjiʼe taʼuu isaa kan argisiiste akkamitti?
, NW Qorumsa ykn dhiibbaa hiriyaa yeroo itti moote ni yaadattaa?
Amalli mana barumsaatti argisiistu waaʼee amantii keetii waan gaarii dubbataa?
Amantii kee deggertee dubbatta moo, akkuma sitti hin qoosneef jettee barattoota kutaa keetii fakkaachuuf yaalta?
Namni mudaa hin qabne akka hin jirre beekamaa dha.
Namoonni yeroo dheeraadhaaf Yihowaa tajaajilaa turan illee, namoota duratti waaʼee amantii isaanii dubbachuun yeroo tokko tokko isaan sodaachisuu dandaʼa.
Haa taʼu malee, namni Yihowaadhaaf of murteesse tokko maqaa Waaqayyootiin waamamuu isaatti boonuu kan qabu siʼa taʼu, kanas amala isaatiin argisiisa.
Abneer, Daawit mootii Israaʼel taʼee akka bulchuuf Waaqayyo akka isa filate utuu beekuu carraaqqii Saaʼol Daawitiin ajjeesuuf godhe deggereera.
Erga Saaʼol duʼee booda Abneer ilma Saaʼol Ish-Bosheetiin utuu hin taʼin Daawitiin deggeruudhaan, akka gad of qabuu fi Waaqayyoof amanamaa akka taʼe argisiisuu ni dandaʼa ture.
Yeroo booda, Abneer saajjatoo Saaʼol Mootichaa wajjin saalqunnamtii kan raawwate mootii taʼuu waan barbaadeef taʼuu dandaʼa.
Haaluma walfakkaatuun Abiishaalom ilmi Daawit nama gad of hin qabne taʼuun isaa Waaqayyoof amanamaa akka hin taane isa godheera.
Mootii taʼuu waan barbaadeef, Abiishaalom konkolaataa fi fardeen, namoota fuula isaa dura kaatan shantamas in qopheeffate!  Kana malees, sabichi Daawitiif amanamaa akka hin taane godhe.
Akkuma Abneer Abiishaalomis, Yihowaan Daawitiin mootii Israaʼel godhee akka muude kan beeku taʼus, Daawitiin ajjeesuuf yaaleera.
Fakkeenya Abneerii fi Abiishaalom irraa ifatti hubachuun akka dandaʼamutti, aangoo argachuuf hawwii cimaa qabaachuun salphumatti namni tokko Waaqayyoof amanamaa akka hin taane gochuu dandaʼa.
Namni amanamaan Yihowaa tajaajilu kam iyyuu daandii ofittummaa fi hamminaa akkanaa akka hin hordofne beekamaa dha.
Walitti dhufeenyi Yihowaa wajjin qabdu cimaa akka taʼu yoo barbaadde, kadhannaa kan dhagaʼu taʼuu isaa amanuu qabda.
Mee yaadi: Yesus nama taʼuu isaa dura, Yihowaan kadhannaa tajaajiltoota isaa lafa irra jiraniitiif deebii yeroo kennu argeera.
Lafa irratti yeroo tajaajilaa turetti immoo, kadhannaadhaan miira isaa Abbaa isaa isa samiitiif ibsaa ture.
Yihowaan kadhannaa hin dhagaʼu utuu taʼe, Yesus halkan guutuu kadhachaa ni bula turee?
Kadhannaan wantuma miirri gaariin akka nutti dhagaʼamu godhu qofa utuu taʼee, bartoonni isaa akka kadhatan ni barsiisa turee?
Yesus kadhannaan karaa dhugumaan Yihowaa wajjin itti wal qunnamnu taʼuu isaa beeka ture.
Nutis Yihowaan kadhannaa akka dhagaʼu amanannaa qabaachuu ni dandeenya.
Bakka isaan jiranitti gad of qabuudhaan kadhannaa ennaa dhiheessitan, ijoolleen keessan Yihowaatti amanamuu akka qaban baratu.
Aanaan isheen Biraaziil jiraattu akkana jetteetti: Warri koo rakkinni yommuu uumamu, fakkeenyaaf akaakayyuun ykn akkoon koo ennaa dhukkubsatan jabina haala isaa dandaʼuuf isaan gargaaruu fi ogummaa murtoo gaarii gochuuf isaan dandeessisu akka isaaniif kennu Yihowaa kadhatu.
Haalli baayʼee nama dhiphisu ennaa isaan mudatu illee, rakkoowwan isaan mudatan harka Yihowaatti gatanii dhiisu.
Kana irraa Yihowaatti amanamuu baradheera.
Ijoollee keessanii wajjin ennaa kadhattan isaaniif qofa hin kadhatinaa.
Isiniinis akka gargaaru Yihowaa kadhadhaa; tarii yommuu hogganaa keessan walgaʼii naannootiif boqonnaa gaafattan akka isin gargaaru, yommuu namootaaf lallabdan ija jabina akka isinii kennu ykn karaa kan biraatiin akka isin gargaaru kadhachuu dandeessu.
Gad of qabuudhaan Waaqayyotti akka amanamtan argisiisaa; yoo akkas gootan ijoolleen keessanis akkas gochuu baratu.
Warra waan taataniif fakkeenyi keessan baayʼee barbaachisaa dha.
Ijoolleen keessan wanta isin gootan ni hubatu; kunis dhiibbaa gaarii isaan irraan geessisa.
Kanaaf warri, amantii keessan cimsachuu keessan itti fufaa.
Ijoolleen keessan Yihowaan hangam akka isiniif dhugoome haa argan.
Hiriyoonni gaaʼelaa Bermudaa jiraatan yommuu haalli isaan dhiphisu isaan mudatutti, ijoollee isaanii wajjin Yihowaan akka isaan qajeelchu kan kadhatan siʼa taʼu, ijoolleen isaaniis dhuunfaatti akka kadhatan isaan jajjabeessu.
Akkana jedhaniiru: Intala keenya ishii hangafaatiin Guutummaatti Yihowaatti amanami, tajaajila Mootummichaa irratti hinaaffaadhaan hirmaadhu, garmalees hin dhiphatin jenna.
Ishiinis buʼaa isaa yommuu argitu Yihowaan nu gargaaraa akka jiru hubatte.
Kunis amantii ishiin Waaqayyoo fi Kitaaba Qulqulluu irratti qabdu irratti jijjiirama guddaa fideera.
Sanas taʼe kana, ijoolleen amantii mataa isaanii cimsachuu akka qaban beekamaa dha.
Warri, facaasuu fi bishaan obaasuu dandeessu.
Akka guddatu kan godhu garuu Waaqayyo qofa dha.
Kanaaf, hafuura qulqulluu argachuuf kadhadhaa; ijoollee keessan jaallatamoo taʼan barsiisuuf carraaqqii cimaa godhaa; akkas yoo gootan Yihowaan carraaqqii keessan ni eebbisa.
Jireenyi ijoollummaa keenyaa rakkisaa kan ture taʼus ykn haalli amma keessa jiru kan abdii nama kutachiisu fakkaatus, walʼaansoo gochuu fi jabaannee dhaabachuu keenya itti fufuu nu barbaachisa.
Yoo akkas goone Yihowaan akka nu eebbisu amantii qabaachuu dandeenya.
Haalawwan isin mudachaa jiranii fi qorumsa isinitti taʼuu dandaʼan yaadaa.
Tarii haqni isinitti jalʼatee, halaalatti jibbamtanii ykn isinitti gaʼisamee taʼuu dandaʼa.
Yookiin namni tokko hinaaffaadhaan kakaʼee sobaan isin himatee taʼuu dandaʼa.
Moʼamtanii harka kennuu mannaa, wanta Yaaqoob, Raahelii fi Yoseef gammachuudhaan Yihowaa tajaajiluu isaanii akka itti fufan isaan gargaare yaadadhaa.
Wantoota hafuuraatiif dinqisiifannaa guddaa akka qaban argisiisuu isaanii waan itti fufaniif Waaqayyo isaan cimseera; akkasumas isaan eebbiseera.
Walʼaansoo gochuu isaanii fi kadhannaa garaadhaa dhiheessanii wajjin haala wal simuun jiraachuu isaanii itti fufaniiru.
Bara  saboota Awurooppaa gidduutti waraanni kan jalqabe siʼa taʼu, yeroo booda babalʼatee guutummaa addunyaa waliin gaʼe.
Waraanichi bara  ennaa dhaabatu immoo, hirʼina nyaataa hamaa, akkasumas dhukkuba iinfluweenzaa namoota waraanicha irratti dhuman caalaa namoota hedduu fixetu uumame.
Kanaafuu, milikkinni Yesus karaa hin mulʼanneen Mootii haaraa lafa bulchu taʼee akka argame mulʼisu raawwii isaa argachuu ni jalqabe.
Ragaawwan jiran akka argisiisanitti, gonfoon Gooftaa keenya Yesus Kiristosiif kan kenname bara  dha.
Inni moʼaa, ammas moʼuudhaaf in baʼe.
Yesus, Seexanaa fi ergamoota isaa warra gara naannoo lafaatti darbatamanii wajjin waraana banuudhaan samii qulqulleesseera.
Yeroo sanaa kaasee, ilmaan namootaa yaadni geggeessaa hafuuraatiin barreeffamee fi caqasa guyyaa harʼaa irratti ibsame dhugaa taʼuu isaa hubataniiru.
Yesus daadhii waynii isa gaarii keessummoota hedduudhaaf taʼu dinqiidhaan isaaniif kenneera.
Yesus yeroo Diyaabilos dhagaa gara buddeenaatti akka jijjiiru isa qoretti, fedhii dhuunfaa isaa guuttachuuf humna dinqii raawwachuuf qabutti fayyadamuu dhiisuun isaa xiyyeeffannaa namaa kan harkisu dha.
Haa taʼu malee, fedhii namoota kaanii guutuuf humna isaatti fayyadameera.
Akkuma Yesus, karaa ofittummaa irraa walaba taʼeen warra kaaniif yaaduu kan dandeenyu akkamitti?
Yesus tajaajiltoonni Waaqayyoo warra kaaniif akka kennan jajjabeesseera.
Namoonni kaan nuu wajjin nyaata akka nyaatanii fi qophii hafuuraa irratti akka hirmaataniif mana keenyatti isaan afeeruudhaan, arjummaa isa amala gaarii taʼe argisiisuu ni dandeenyaa?
Gumii booda namoota gargaarsi isaan barbaachisu gargaaruudhaan, fakkeenyaaf obboleessa kutaa isaa shaakalaa jiru dhaggeeffachuudhaan yeroo keenya arjoomuu ni dandeenyaa?
Obboloota tajaajila irratti gargaarsi isaan barbaachisuuf gargaarsa akkamii gochuu dandeenya?
Hamma dandeenye wantoota foonii fi wantoota hafuuraa namoota kaaniif arjummaadhaan kennuudhaan Yesus irraa akka baranne argisiisna.
Daawwattoonni olaanaa aanaa addunyaa mara irra jiran, hoolota kunuunsuu irratti gargaarsa akka godhaniif dhiirota leenjisuu irratti hojiin hedduun hojjetamuu akka qabu hubataniiru.
Haa taʼu malee akkas gochuun salphaa miti.
Maaliif?
Jaarsa gumii yoo taate, dhuunfaatti obboloota leenjisuun barbaachisaa taʼuu isaa akka hubattu hin shakkisiisu.
Gumiiwwan jiran karaa hafuuraa akka jabaatan gargaaruuf, akkasumas gumiiwwan haaraan akka hundeeffamaniif obboloonni dhiiraa hedduun akka barbaachisan beekta.
Kana malees, Macaafni Qulqulluun warra kaan akka barsiistu akka si jajjabeessu beekta.
Haa taʼu malee obboloota dhiiraa leenjisuun ulfaataa sitti taʼuu dandaʼa.
Wantoota maatii kee barbaachisan guutuu, hojii hojjechuu fi itti gaafatamummaa gumii baʼuu waan qabduuf, akkasumas wantoonni ariifachiisaa taʼan kan biraan si mudachuu waan dandaʼaniif, obboloota gumii keessa jiran leenjisuuf yeroo akka hin qabne sitti dhagaʼamuu dandaʼa.
Taʼus, hojii gumii keessa jiru irratti hirmaachuuf leenjiʼuun isaan barbaachisa.
Obboloonni yeroo leenjiʼan immoo, warri gumii keessa jiran hundi ni fayyadamu.
Kitaabni Qulqulluun jaalala obbolummaa walitti argisiisuu fi wal tajaajiluu akka qabnu dubbata.
Ilmi Waaqayyoo warra kaan tajaajiluuf jecha lubbuu isaa dabalatee waan hunda kenneera.
Dorqaan, hojiiwwan gaggaarii hedduu kan hojjettuu fi hiyyeeyyii kan gargaartu turte.
Maariyaam ishiin Roomaa keessa jiraachaa turte, warra gumii keessa jiraniif jabaattee hojjetti turte.
Warri haaraan obboloota isaanii gargaaruun barbaachisaa taʼuu isaa akka hubatan gargaaruu kan dandeenyu akkamitti?
Dhugaa Baatonni bilchina qaban, namoota dhukkubsatanii fi dullooman yeroo gaafatanitti warri haaraan akka isaanii wajjin deeman gochuu dandaʼu.
Barbaachisaa taanaan, warris iddoo akkanaa ijoollee isaanii fuudhanii deemuu dandaʼu.
Jaarsoliinis obboloonni dullooman nyaata gaʼaa qabaachuu isaanii fi manni isaanii haala gaariidhaan akka qabamu gochuu irratti warra kaanii wajjin hojjechuu dandaʼu.
Gama kanaan, dargaggoonnii fi warri haaraan namoota kaanitti gaarummaa argisiisuu barachuun isaanii fi miseensonni gumii hundi akka jaallataman isaanitti dhagaʼamu yoo godhan ni dinqisiifatu.
Rakkinni cimaan yeroo si mudatu akkuma Phaawulos afaan leencaa keessa akka jirtu ykn baayʼee itti dhihaattee akka jirtu sitti dhagaʼamuu dandaʼa.
Yeroo akkasiitti Yihowaatti amanamuun baayʼee ulfaataa taʼus baayʼee barbaachisaa dha.
Fakkeenyaaf, miseensa maatii jaallattuu fi dhukkuba cimaadhaan qabame kunuunsaa jirta haa jennu.
Tarii, Yihowaan ogummaa fi jabina akka sii kennu kadhatteetta taʼa.
Gama keetiin wanta sii dandaʼame hunda erga gootee booda, Yihowaan si ilaalaa akka jiruu fi wanta amanamaa taatee itti fufuuf si barbaachisu akka sii godhu beekuun kee si hin tasgabbeessuu?
Al tokko tokko, haalli isaa waan Yihowaan si gargaaraa hin jirre fakkaachuu dandaʼa.
Yaada wal faallessu doktoorota irraa dhagaʼuu dandeessa.
Yookiin, firoonni na jajjabeessu jettee abdachaa turte, rakkinni si mudate caalaatti akka sitti ulfaatu gochuu dandaʼu.
Yihowaan akka si jabeessu isa kadhadhu.
Isatti dhihaachuu kee itti fufi.
Rakkina si mudateef furmaata yeroo argattu walitti dhufeenyi isaa wajjin qabdu caalaatti cima.
Obboleessi haaraan muudame tokko akkuma mirga tokko argatetti, mirga isaatti fayyadamuudhaan jijjiirama fiduu akka qabu, jechuunis wanta tokko karaa kanaan dura itti hojjetamu irraa haala guutummaatti adda taʼeen raawwachuu akka qabu isatti dhagaʼamuu hin qabu.
Jijjiiramni barbaachisaa taʼuu fi dhiisuun isaa kan murteeffamu fedha isaatiin utuu hin taʼin, wanta gumichaaf barbaachisu irrattii fi qajeelfama jaarmiyaa Yihowaa irraa argannu irratti hundaaʼee ti.
Kanaaf mirga tokko yoo argate malawwan Macaafa Qulqulluu irratti hundaaʼanii fi jaarsoliin itti fayyadamaa turanitti fayyadamuu kee yoo itti fufte, jaarsolii muuxannoo qabaniif kabaja akka qabduu kan argisiistuu siʼa taʼu, obboloonni kees amanannaa si irratti ni qabaatu.
Haa taʼu malee, muuxannoo argachaa yeroo deemtan jijjiiramawwan gumichi jaarmiyaa Yihowaa isa guddachaa jiruu wajjin qixxee akka deemu gargaaran hojii irra oolchuu irratti akka hirmaattan hin shakkisiisu.
Tarii Yihowaan isin barattoonni amanamoo taatan hundi yeroo booda wanta barsiisonni keessan hojjetan irra wanta caalu akka raawwattan gochuu dandaʼa taʼa.
Kiristiyaanota aadaa isa kan keetii irraa baayʼee adda taʼe qabaniif ilaalcha akkamii qabda?
Qooqni, akkaataan uffannaa, amallii fi nyaanni isaanii isa ati barte irraa adda taʼuu dandaʼa.
Isaan irraa baqattee, caalaatti warra sii wajjin akkaataa guddinaa wal fakkaatu qaban qofatti michoomtaa?
Tarii immoo warri gumii ykn aanaa ykn waajjira damee kee keessatti ilaaltota ol aanaa taʼanii muudaman, umuriidhaan sii gad yoo taʼan ykn aadaa ykn sanyii isa kan keetii irraa adda taʼe yoo qabaatan hoo maaltu sitti dhagaʼama?
Wantoonni akkanaa tokkummaa fi kaayyoo tokkicha saba Yihowaa gidduu jiru akka balleessan ni heyyamtaa?
Balaa akkanaa irraa fagaachuuf maaltu nu gargaaruu dandaʼa?
Phaawulos Kiristiyaanota magaalaa Efesoon ishii badhaatuu taatee fi namoonni garaa garaa keessa jiraataniif gorsa tokko tokko kenneera.
Phaawulos jalqaba amalawwan kan akka gad of qabuu, garraamummaa, obsaa fi jaalalaa caqaseera.
Amalawwan kun utubaawwan mana tokko ol qajeelchanii dhaabanii wajjin wal fakkaachuu dandaʼu.
Yommuu namni tokko wanta nama aarsu nutti dubbatutti illee, jecha gaariidhaan deebii kennuun buʼaa gaarii argamsiisuu dandaʼa.
Fakkeenyaaf, ilmi umurii waggoota kurnanii keessatti argamuu fi haadha qeentee taate qabu tokko jireenya bifa lamaa jiraata ture.
Obboleettiin tokko yaada gaariidhaan kakaatee haadha isaa sanaan, Ilma kee leenjisuu dadhabuun kee baayʼee nama gaddisiisa jette.
Haati isaas xinnoo erga yaaddee booda akkana jettee deebiste: Yeroo ammaatti haalli isaa gaarii akka hin taane beekamaa dha; taʼus, leenjiin ani isaaf kennu amma iyyuu hin xumuramne.
Armaagedoon booda na gaafadhu; yeroo sana waaʼee isaa sirriitti beekna jettee ishiidhaaf deebiste.
Deebiin gaarummaadhaan kenname kun nagaan obboleettota kana gidduu jiru akka hin boorofne kan gargaare taʼuu isaa irra iyyuu, ilma ishii isa haasaa isaanii dhaggeeffachaa ture jajjabeesseera.
Mucichi haati isaa akka abdii isatti hin kutanne hubateera.
Kun immoo michoota gadhee qabu akka dhiisu isa kakaaseera.
Yeroo booda kan cuuphame siʼa taʼu, achiis Betʼel galee tajaajileera.
Obboloota keenya, maatii keenyas taʼe namoota hin beeknee wajjin yommuu taanu dubbiin keenya yeroo hunda, gurratti kan tolu, soogiddaanis kan miyaaʼe akka taʼu gochuu qabna.
Seerri Musee kan kenname saba tokkoof, jechuunis saba Israaʼeliif qofa ture.
Israaʼel hafuuraa garuu namoota gosnii fi akkaataan guddinaa isaanii garaa gara taʼe of keessatti kan qabate ture.
Sabni Israaʼel Biyyattii Abdachiifamte keessatti Seera Musee dhagaa irratti barreeffameen geggeeffamaa turan.
‘Seerri Kiristos inni Israaʼel hafuuraatiif kenname, dhugaawwan buʼuuraa garaa namaa keessatti barreeffaman irratti kan hundaaʼe dha.
‘Seerri Kiristos, eessa iyyuu kan jiraatan yoo taʼe, Kiristiyaanota hundaaf hojjechuu fi isaan fayyaduu dandaʼa.
Israaʼeloonni hafuuraa, qajeelfama Waaqayyo karaa Ilma isaa isaaniif kennu irraa faayidaa guddaa argatu.
Kakuu haaraan hundeeffamuu isaa dura, Yesus ajajawwan guguddaa lama kennee ture.
Seerri inni tokko hojii lallabaa wajjin wal qabata.
Inni kan biraan immoo amala duuka buutota Kiristosii fi akkaataa namoota hidhata amantii isaanii taʼan itti qabuu qaban irratti xiyyeeffata.
Qajeelfamoonni kun kan kennaman Kiristiyaanota hundaaf ture; kanaafuu abdiin isaanii samii irras taʼe lafa irra jiraachuu, waaqeffattoota dhugaa yeroo harʼaa jiraniifis ni hojjeta.
Yihowaan yeroo tokko caalaa gidduu galee karaa dinqii taʼeen Abrahaamii fi Saaraa eegeera.
Muuxannoon kun amantii Abrahaam cimseera.
Nuti hoo Yihowaa wajjin michummaa uumuu ni dandeenyaa?
Eeyyee ni dandeenya! Beekumsaa fi muuxannoo kana gochuuf nu barbaachisu salphaatti argachuun ni dandaʼama.
Abrahaam ogummaa hedduu yeroo ammaa Kitaaba Qulqulluu keessatti ibsame keessaa kan argate xinnoo isaa qofa dha.
Dubbiin Waaqayyoo qabeenya guddaa waaʼee Uumaa samii fi lafaa caalaatti beekuu fi ulfinaa fi jaalala isaaf qabnu guddifachuuf nu gargaaruu dandaʼuun kan guutame dha.
Miirri akkanaa Waaqayyoof ajajamuuf yommuu nu kakaasu, isaaf ajajamuun akkamitti akka nu fayyadu waan hubannuuf muuxannoo arganna.
Gorsi isaa akka nu eegu, innis akka nu eebbisuu fi akka nu jajjabeessu ni hubanna.
Garaa guutuudhaan Waaqayyoon tajaajiluun milkaaʼina, nagaa fi gammachuu akka nuuf argamsiisu hubanna.
Beekumsii fi muuxannoon keenya yommuu dabalaa adeemu, amantiin Yihowaa irratti qabnuu fi michummaan isaa wajjin qabnu ni guddata.
Yaadni ishiin dubbatte kun, Maariyaam Kitaaba Qulqulluu akka gaariitti akka beektu argisiisa.
Wanti Maariyaam dubbatte yaada haati Saamuʼel raajichaa Haannaan kadhannaa ishii keessatti caqaste tokko tokkoo wajjin wal fakkaata.
Maariyaam dubbii ishii kana keessatti Kitaaba Qulqulluu irraa gara siʼa  caqasuu hin ooltu.
Kana irraa hubachuun akka dandaʼamutti, Maariyaam dubartii waaʼee wantoota hafuuraa akka gaariitti beektu turte.
Maariyaam qabeenya guddaa garaa ishii keessatti kuufatte, jechuunis dhugaawwan gatii guddaa qabanii fi Yihowaa isa Michuu ishii isa guddaa taʼe irraa baratte gad baasaa turte.
Nutis yeroo tokko tokko akkuma Maariyaam itti gaafatamummaan Yihowaa biraa nuuf kenname ulfaataa nutti fakkaachuu dandaʼa.
Kanaafuu, akkuma ishii wanta nu fayyadu akka nuuf godhu isatti amanamuudhaan gad of qabnee Yihowaatti of haa kenninu.
Nutis waaʼee Yihowaa fi waaʼee kaayyoo isaa wanta barannu xiyyeeffannaadhaan dhaggeeffachuudhaan, dhugaawwan hafuuraa irratti xiinxaluudhaan, akkasumas wanta baranne gammachuudhaan warra kaanitti himuudhaan fakkeenya amantii Maariyaam hordofuu dandeenya.
Balaa jiru dursinee hubachuudhaan of eeggataa taʼuun keenya, balaawwan kun ejjennoo keenya akka laaffisan heyyamuu dhiisuudhaan immoo garraamii taʼuu keenya argisiisna.
Dhimmoonni siyaasaa yeroo kaʼan of eeggachuu qabna.
Fakkeenyaaf, ergaa Mootummichaa yeroo lallabdan, seerawwan paartiin siyaasaa ykn bulchaan tokko baase deggertaniis taʼe mormitanii dubbachuu hin qabdan.
Furmaata siyaasaa kam iyyuu kaasuu mannaa, kaʼumsa rakkoo sanaa irratti xiyyeeffachuudhaan, wanta namni haasofsiistan irratti walii galu kaasuuf yaalaa.
Achiis, Mootummaan Waaqayyoo rakkoowwan hunda guutummaatti, akkasumas bara baraaf akka furu Kitaaba Qulqulluu irraa itti argisiisaa.
Gaaʼela saala wal fakkaatu gidduutti raawwatamuu fi ulfa baasuu dabalatee dhimmawwan mormii kaasuu dandaʼan yoo kaʼan, qajeelfama Waaqayyo kenne deggeruudhaan jireenya ofii keenyaa keessatti qajeelfama kana akkamitti akka hordofnu ibsaa.
Yeroo dhimma akkanaa irratti mariʼattan, ejjennoo siyaasaa kam irraa iyyuu guutummaatti walaba taʼaa.
Seerri tokko akka baʼu, akka diigamu ykn akka jijjiiramu yaada hin laannu; namoonni ilaalcha keenya akka deggeranis dhiibbaa isaan irratti hin goonu.
Nahimiyaa   wajjin wal bira qabii ilaali.
Caqasa kana irratti xiinxaluun keessan Yihowaan dhuunfaatti akka isin jaallatuu fi akka isiniif yaadu hubachuuf isin gargaara.
Yihowaa biratti iddoo guddaa akka qabdan mirkanaaʼoo taʼa.
Waaqayyo adda durummaadhaan nuu wajjin kan wal qunnamu karaa Dubbii isaa waan taʼeef Dubbii isaatiif iddoo guddaa kennuu qabna.
Warrii fi ijoolleen wal amanuu akka dandaʼanii fi akka jaallataman akka isaanitti dhagaʼamuuf, wal qunnamtiin gaarii taʼee fi gara laafina irratti hundaaʼe gidduu isaanii jiraachuun isaa barbaachisaa dha.
Yihowaa irraa maal eeguu dandeenya?
Isa arginee fi sagalee isaa dhageenyee beekuu baannus, Dubbii isaa isa geggeessaa hafuuraatiin barreeffametti fayyadamee kan nutti dubbatu siʼa taʼu, nuyi immoo isa dhagaʼuun nu barbaachisa.
Yihowaan nu warra isaaf of murteessine geggeessuu fi wanta nu miidhu irraa nu eeguu barbaada.
Akkasumas, akka isa beeknuu fi akka isatti amanamnu barbaada.
Rakkinni guddaan kan jalqabu akkamitti?
Macaafni Mulʼataa waaʼee badiisa Baabilon guddittii ibsuudhaan deebii nuu kenna.
Amantiin sobaa hundi ejjituutti fakkeeffamuun isaa sirrii dha! Geggeessitoonni amantii bulchitoota siyaasaa wajjin ejja raawwataniiru.
Yesusii fi Mootummaa isaa amanamummaadhaan deggeruu mannaa, bulchitoota siyaasaa deggeru; akkasumas siyaasa keessatti iddoo argachuuf jecha, seerawwan buʼuuraa Waaqayyo baase akka salphaatti ilaalu.
Geggeessitoonni kun warra Waaqayyo dibee fi durba amanamtuutti fakkeeffaman irraa guutummaa guutuutti adda dha.
Jaarmiyaa ejjituutti fakkeeffamte kana kan balleessu eenyu dha?
Yihowaan, bineensi bildiimaan gaanfa kudhan qabu akka ishee balleessuuf yaada isaa garaa isaa keessa kaaʼa.
Gaanfonni kun humnoota siyaasaa yeroo ammaatti Dhaabbata Mootummoota Gamtoomanii isa bineensa bildiimaatti fakkeeffameef deggersa kennan hunda argisiisu.
Wanta nu irra gaʼee hin beekne tokko hubachuuf dandeettiin qabnu, ogummaa Yihowaa hordofuu fi buʼaa gochi keenya fiduu dandaʼu dursinee hubachuuf nu gargaara.
Yihowaan yoo barbaade buʼaa gocha tokkoo dursee guutummaatti beekuu ni dandaʼa.
Nuyi waaʼee gara fuulduraa hammana beekuu hin dandeenyu; taʼus, wanti gochuuf jennu buʼaan isaa maal taʼuu akka dandaʼu yaaduun keenya barbaachisaa dha.
Ogummaa argisiisuudhaan fakkeenya Waaqayyoo hordofuuf, buʼaa gochi keenya fiduu dandaʼu irratti xiinxaluun, darbees buʼaa isaa yaadaan ilaaluun keenya barbaachisaa dha.
Fakkeenyaaf, gaaʼelaaf wal qorachaa jirra yoo taʼe, nama tokkoof miira jaalalaa yeroo qabaannutti miira keenyaa fi fedhii saalaa keenya toʼachuun ulfaataa taʼuu isaa hubachuu qabna.
Wanta walitti dhufeenya Yihowaa wajjin qabnu isa gati jabeessa miidhuu dandaʼu kam iyyuu karoorfachuu ykn gochuu hin qabnu! Kanaa mannaa, yaada geggeessaa hafuura qulqulluutiin barreeffamee fi Namni hubataan wanta hamaa in arga, jalaas in dhokata, namni wallaalaan garuu itti in adeema, in adabamas jedhuu wajjin wanta wal simu haa raawwannu.
Gocha halalummaa akka raawwattuuf qorumsa si irra gaʼuu wajjin walʼaansoo gochaa jirta yoo taʼe maal gochuu dandeessa?
Dadhabina akka qabdu amanii fudhadhu.
Cimina akka sii kennu Waaqayyoon kadhadhu.
Haalawwan gocha akkasiitti si geessuu dandaʼan irraa fagaadhu.
Qorumsi yeroo si mudatu yeruma sana tarkaanfii fudhadhu.
Yesus qorumsa moʼuu wajjin haala wal qabateen fakkeenya gaarii nuu taʼa.
Waadaa Seexanni isaaf galeen hin gowwoomfamne; yeroo fudhatee faayidaa fi miidhaa isaa irrattis hin yaadne.
Kanaa mannaa, Kan jedhu caafameera jechuudhaan yeruma sana deebii isaaf kenneera.
Yesus Dubbii Waaqayyoo sirriitti kan beeku taʼuun isaa, dafee tarkaanfii fudhachuu fi yeroo qorumsaatti caqasa caqasuudhaaf isa dandeessiseera.
Seexana loluu fi moʼuudhaaf, wanta halalummaa akka raawwannu nu qoru irraa fagaachuu qabna.
Kana jechuun Seexanni kallattiidhaan namoota hunda ni ajjeesa jechuu miti.
Haa taʼu malee, hafuurri isaa wal ajjeesuu jajjabeessu addunyaa kana guuteera.
Kana malees, Hewwaan soba Seexanaa waan amantee fi Addaam Waaqayyoof ajajamuu waan dideef cubbuu fi duuti namoota hundumaatti dhufeera.
Kanaafuu, Diiyaabilos humna duʼaa qaba jechuun ni dandaʼama.
Akkuma Yesus jedhe nama ajjeesa.
Dhuguma iyyuu, Seexanni diina keenya humna guddaa qabu dha! Seexana yeroo morminu, isa qofa utuu hin taʼin, warra gaaffii ol aantummaa wajjin haala wal qabateen isa faana hiriiran hunda mormaa jirra.
Warri isa duukaa hiriiran uumamawwan hafuuraa ajajamuu didan hedduu, jechuunis hafuurota hamoo kan dabalatani dha.
Hafuuronni hamoon namoota irra rakkina cimaa geessisuudhaan, humna addaa akka qaban yeroo baayʼee argisiisaniiru.
Humna ergamoota hamoo akkasiis taʼe, humna mootii hafuurota hamoo akka laayyootti hin ilaalinaa.
, NW Gargaarsa Yihowaa malee lola Seexanaa wajjin goonu moʼuu hin dandeenyu.
Nutis nama gaarii taʼuu, nama kabajuu fi miira warra kaaniitiif yaaduudhaan, dubbii gaarii dubbachuu ilaalchisee fakkeenya Yesus hordofuu dandeenya.
Yesus tuutni namootaa sun isa dhaggeeffachuuf carraaqqii gochuu isaanii ilaalee isaaniif gadduudhaan, waan baayʼees isaan barsiisuutti kaʼe.
Yesus yeroo arrabsametti illee, dubbii nama miidhu dubbachuuf hin yaalle.
Namni wajjin dubbannu sun nama akka gaariitti beeknu yoo taʼe, garraamummaa fi malaan dubbachuun rakkisaa nutti taʼuu dandaʼa.
Akka barbaannetti dubbachuuf bilisummaa akka qabnu nutti dhagaʼamuu dandaʼa.
Miseensa maatii keenyaa ykn michuu keenya gumii keessa jiruu wajjin yeroo dubbannu akkana gochuu dandeenya.
Yesus barattoota isaa wajjin walitti dhihaachuun isaa karaa nama miidhuun dubbachuuf bilisummaa akka isaaf kennu itti dhagaʼamee turee?
Matumaa! Duuka buutonni isaa warri isatti dhihaatan, isaan keessaa eenyu akka caalu wal falmuu isaanii yommuu itti fufan, Yesus mucaa xinnoo tokko fakkeenya gochuudhaan, akkasumas gaarummaadhaan isaan sirreesseera.
Jaarsoliin, hafuura garraamummaatiin gorsa kennuudhaan fakkeenya Yesus hordofuu dandaʼu.
Abrahaam wantoota xixiqqoo fakkaatan irratti illee Yihowaadhaaf ajajamuu amaleeffatee waan tureef, michummaan inni Waaqayyoo wajjin qabu cimaa akka taʼu gochuu dandaʼeera.
Gaaffiiwwan ciccimoon yommuu keessa isaatti uumamanitti gargaarsa gaafachuudhaan wanta garaa isaa keessa jiru Yihowaatti himachuu akka dandaʼu itti dhagaʼameera.
Fakkeenyaaf, Waaqayyo magaalota Sodoomii fi Gomoraa balleessuuf akka jedhu yommuu hubatu, Abrahaam namoonni qajeeloon warra hamootaa wajjin balleeffamuu dandaʼu jedhee yaaddaʼee ture.
Tarii Abrahaam waaʼeen ilma obboleessa isaa Looxii fi maatii isaa warra yeroo sanatti Sodoom keessa jiraachaa turanii isa yaaddessee taʼuu dandaʼa.
Abrahaam gaaffiiwwan isaa kana kan gaafate, gad of deebisuu fi Waaqa isa abbaa firdii guutummaa biyya lafaa taʼetti amanamuudhaan ture.
Yihowaanis garaa nama hundumaa akka ilaaluu fi yeroo murtii isaa raawwatutti illee qajeelota oolchuu akka barbaadu ibsuudhaan inni hammam gara laafessa akka taʼe obsaan Abrahaamiin barsiiseera.
Beekumsii fi muuxannoon Abrahaam argate hundi, michummaa cimaa Yihowaa wajjin qabu eegee akka jiraatu akka isa gargaare hin shakkisiisu.
Wantoonni sabqunnamtiin addunyaa kanaa qopheessu baayʼeen isaanii jireenya hafuuraa Kiristiyaanotaa kan miidhan taʼuu dandaʼu.
Wantoonni kun kan qophaaʼan amantii Yihowaa irrattii fi abdiiwwan inni kenne irratti qabnu nuu cimsuuf miti.
Kanaa mannaa, ilaalcha addunyaa Seexanaa isa hamaa fi kaayyoo isaa kan calaqqisiisani dha.
Kanaafuu, wanta kajeellaa biyya lafaa nu keessatti kakaasu akka hin filanne of eeggannoo guddaa gochuu qabna.
Wantoota addunyaan kun qopheessu irraa haala adda taʼeen, wantoonni jaarmiyaan Yihowaa bara dhumaa kanatti qopheessu amalawwan jireenya bara baraa argamsiisan akka qabaannu nu gargaaru.
Barruulee, birooshuroota, kitaabota, viidiyoowwanii fi Weeb saayitii amantii dhugaa jajjabeessan qabaachuun keenya eebba guddaa dha! Jaarmiyaan Waaqayyoo addunyaa maratti gumiiwwan  ol taʼan keessatti walgaʼiiwwan yeroo hunda geggeeffamanis ni qopheessa.
Walgaʼiiwwan kanaa fi walgaʼiiwwan guguddaa irratti, barumsawwan amantii Waaqayyo irrattii fi abdii inni kenne irratti qabnu nuu cimsan ni dhihaatu.
Yihowaatti dhihaachuuf yeroo hunda isaa wajjin wal qunnamuun baayʼee barbaachisaa dha.
Waaqayyoo wajjin wal qunnamuu kan dandeessu akkamitti?
Yihowaatti kan dubbattu kadhannaa yeroo hunda isatti dhiheessituuni dha.
Yommuu yeroo hunda Dubbii isaa dubbistuu fi irratti xiinxaltu immoo Waaqayyo akka sitti dubbatu gochaa jirta jechuun ni dandaʼama.
Kadhannaa kee irratti dhimma tokko adda baastee yeroo caqastu, ifatti kan mulʼatu taʼuu baatus deebii Yihowaan sii kenne sirriitti hubachuu ni dandeessa.
Kadhannaa keetiif deebii argachuun kee Yihowaan caalaatti akka sii dhugoomu godha.
Kana malees, wanta si yaaddessu Yihowaadhaaf yeroo ibsitu, innis caalaatti sitti dhihaata.
Yihowaatti dhihaachuu keenya jireenya keenya guutuu itti fufna.
Inni nutti dhihaachuudhaaf tarkaanfii akka fudhatu yoo barbaanne, nutis isatti dhihaachuuf tarkaanfii fudhachuu qabna.
Kanaaf, karaa qayyabannaa Macaafa Qulqulluu fi kadhannaa, yeroo hunda Yihowaa wajjin wal qunnamuuf carraaqqii haa goonu.
Akkas yeroo goonu walitti dhufeenyi isaa wajjin qabnu guddachaa waan deemuuf, qorumsa nu mudatu dandamachuu ni dandeenya.
Jaarmiyaan Yihowaa Galmawwan Mootummaa ijaaruu fi ijaarsa isaatiif gargaarsa qarshii gochuudhaan guddina cimaa argisiisaa jira.
Galmawwan Mootummaa kanaaf diizaayinii kan baasu, kan ijaaruu fi kan haaromsu namoota kaffaltii malee fedhiidhaan hojjetani dha.
Sadaasa   irraa eegalee addunyaa maratti wiirtuuwwan waaqeffannaa babbareedoon  ol taʼan ijaaramaniiru.
Kana jechuun, waggoottan  guyyaa guyyaatti giddu galeessaan Galmawwan Mootummaa haaraa shantu ijaarame jechuu dha.
Iddoo barbaachisu hundatti Galmawwan Mootummaa ijaaruuf carraaqqiin godhamaa jira.
Kennaan jaalala irratti hundaaʼe kun seera buʼuuraa Caaffata Qulqullaaʼoo irratti argamuu fi gara lachuuf iyyuu akka wal qixxaatuuf wanti warra kaan irraa hafu qaawwa warra kaanii akka duuchu dubbatu irratti kan hundaaʼe dha.
Qophii kanaan, gumiiwwan qarshii Galma Mootummaa ittiin ijaarratan hin qabneef iddoowwan waaqeffannaa mimmiidhagoon ijaaramaniiru.
Jireenya keenya keessatti harka Yihowaa arguu kan dandeenyu akkamitti taʼuu dandaʼa?
Mee yaadaa: Tarii dhugaa akka dhageessuuf haala kan mijeesse Waaqayyo akka taʼe sitti dhagaʼama taʼa.
Walgaʼiiwwan Kiristiyaanaa irratti argamtee kutaa tokko erga dhageessee booda, Kun wanta na barbaachisu dha jettee beektaa?
Yookiin immoo kadhannaa dhiheessite tokkoof deebii argattee taʼuu dandaʼa.
Tarii immoo tajaajila kee balʼifachuuf murteessitee, akkaataan Yihowaan haala isaa itti siif mijeesse si dinqisiisee taʼuu dandaʼa.
Akkasumas, dhimma hafuuraatiif dursa kennuuf jecha hojii dhiistee waadaan Waaqayyo, Ani matumaa si hin gatu jechuudhaan gale dhugaa taʼuu isaa argiteetta taʼa.
, NW Karaa hafuura dammaqoo yoo taanee fi yaadni garaa keenya qulqulluu yoo taʼe, karaawwan hedduu Yihowaan ittiin nu gargaare hubachuu dandeenya.
‘Yaadni garaa keenyaa qulqulluu taʼuu kan dandaʼu akkamitti?
Keessi keenya qulqulluu taʼuu qaba; akkasumas amala gadhee kam iyyuu dhiisuu qabna.
Karaa hafuuraa cimoo yoo taanee fi amala gaarii yoo argisiisne, warra Waaqayyoon arguu dandaʼan keessaa tokko taʼuu dandeenya.
Tajaajiltoonni Yihowaa milkaaʼina argachuuf leenjiin barbaachisaa taʼuu isaa durii kaasee ni hubatu turan.
Abraam Looxiin oolchuuf dhiirota isaa leenjiʼan kan erge siʼa taʼu, isaanis milkaaʼaniiru.
NW Bara Daawit Mootichaatti, warri mana qulqullummaa keessatti faarfatan Waaqayyoon faarfachuu barsiifamanii ykn leenjiʼanii kan turan siʼa taʼu, Yihowaadhaaf ulfina fidaniiru.
Yeroo harʼaa, Seexanaa fi duuka buutota isaa wajjin waraana hafuuraa irra jirra.
Kana malees, carraaqqii Yihowaadhaaf ulfina fiduuf goonu ittuma cimsaa jirra.
Kanaafuu, akkuma tajaajiltoota Yihowaa dur turanii milkaaʼina argachuuf leenjiʼuu qabna.
Gumii keessatti, Yihowaan itti gaafatamummaa warra kaan leenjisuu jaarsoliitti hadaraa kenneera.
Jaarsi tokko obboleessa muuxannoo baayʼee hin qabne tokko leenjisuu isaa dura, baratichi leenjii isaaf kennamu caalaatti akka fudhatu isa qopheessuuf, yaadawwan gaggaarii Caaffata Qulqullaaʼoo irratti hundaaʼan kennuufiin barbaachisaa akka taʼe ni hubata taʼa.
Qilleensii fi dambaliin Phexros utuu bishaan irra deemuu isa marsee ture, rakkinaa fi qorumsa yeroo harʼaa nu mudatuu wajjin wal bira qabamuu dandaʼa.
Wantoonni kun humna keenyaa ol yoo taʼan illee, gargaarsa Yihowaatiin jabaannee dhaabachuu ni dandeenya.
Phexros sababa qilleensaa fi dambalii galaanaatiin liqimfamuu akka hin jalqabne yaadadhu.
Macaafni Qulqulluun, Qilleensi jabaan sun yeroo isatti dhagaʼame garuu in sodaate jedha.
Phexros Yesus irratti xiyyeeffachuu waan dhiiseef amantiin isaa ni raafame.
Nutis, qilleensi jabaan akka nutti dhagaʼamu gochuudhaan humna qilleensichaa irratti xiyyeeffachuu yoo jalqabnee fi Yihowaan akka nu gargaaru yoo shakkine liqimfamuu jalqabuu dandeenya.
Macaafni Qulqulluun amantii dhabuu cubbuu isa nutti qabate akka taʼetti waan ibsuuf, amantiin keenya baduu akka dandaʼu dagachuu hin qabnu.
Muuxannoo Phexros irraa hubachuun akka dandaʼamutti, wanta irratti xiyyeeffachuu hin qabne irratti yoo xiyyeeffanne amantiin keenya laafuu dandaʼa.
Yesus bartoonni isaa irra deddeebiʼanii isaan keessaa eenyu akka caalu wal mormaa kan turan taʼus, abdii isaanitti hin kutanne.
Gorsa inni isaanii kenne yeroo dagatanittis callisee bira hin dabarre.
Jaalalaa fi garraamummaadhaan kakaʼee yeroo fi iddoo mijataa taʼetti sirreeffama akka godhan isaan gorseera.
Ijoollee keessan adabuudhaan jaalala isaaniif qabdan ibsaafii.
Yeroo tokko tokko sababii wanti tokko sirrii ykn dogoggora itti taʼe ibsuun qofti gaʼaa dha.
Yeroo kan biraa immoo mucaan keessan wanta itti himtan hojii irra hin oolchu taʼa.
Haalli akkasii yeroo uumamu fakkeenya Yesus hordofaa.
Yeroo fi iddoo sirrii taʼetti, obsaan qajeelfama, leenjii fi sirreeffama isaaf kennuudhaan karaa jaalalaa fi garraamummaa argisiisuun mucaa keessan adabaa.
Obboleettiin Afriikaa Kibbaatti argamtuu fi Iilaan jedhamtu akkana jetteetti: Warri koo aariidhaan ykn sababan itti adabamu utuu naaf hin ibsin na hin adaban.
Kun immoo nageenyi akka natti dhagaʼamu godheera.
Daangaa koo beekeera; wanti na irraa eegamu maal akka taʼes hubadheera.
Namoonni yoo nu dhagaʼanis taʼe cimsanii yoo nu morman, nuti Dhugaa Baatonni Yihowaa gareedhaan hojii lallabaa keenyaan akka beekamnu namoonni hedduun ni amanu.
Tarii immoo, tajaajila irratti namoonni wantoota nuti itti amannu irratti kan walii hin galle taʼanis, sababa hojii keenya kanaatiin akka nu kabajan dubbatan si mudatanii taʼuu dandaʼa.
Akkuma beekamu, Yesuus misiraachoon Mootummichaa guutummaa lafaa irratti akka lallabamu raajii dubbateera.
Gareewwan amantii hedduun, Wangeela ykn misiraachoo lallabaa akka jiran itti dhagaʼama.
Haa taʼu malee, yeroo baayʼee lallabni isaanii seenaa mataa isaanii dubbachuu, waldaatti tajaajiluu ykn miidiyaatti, jechuunis televijinii ykn Intarneetiitti fayyadamanii sagantaawwan garaa garaa dabarsuu irratti qofa kan xiyyeeffate dha.
Warri kaan immoo hojii tola ooltummaa hojjetan ykn gama yaalii fayyaa fi barumsaatiin wanta hojjetan dubbatu.
Jabaatanii dhaabachuun hojii akkamii fiixaan baasa?
‘Wanti tokko illee utuu nutti hin hirʼatin, karaa hundumaan guutuu fi mudaa kan hin qabne akka taanu nu gargaara.
Qorumsi dadhabinni keenya, jechuunis wanti fooyyeffachuu qabnu ifa akka nuu taʼu godha.
Qorumsawwan yeroo nu mudatanitti jabaannee yoo dhaabanne garuu, Kiristiyaana guutuu fi mudaa hin qabne taana.
Fakkeenyaaf caalaatti obsa qabeeyyii, kan dinqisiifannuu fi gara laafeyyii taʼuu dandeenya.
Jabaatanii dhaabachuun akka Kiristiyaana tokkootti nu bocuudhaan hojii guddaa waan hojjetuuf, qorumsa si mudatu hambisuuf jettee dhugaawwan buʼuuraa Kitaaba Qulqulluu hordofuu hin dhiisin.
Fakkeenyaaf, yaadawwan xuraaʼoo wajjin walʼaansoo gochaa jirtaa?
Taanaan, qorumsa kanaaf harka kennuu mannaa, fedhiiwwan akkanaa kadhannaadhaan of irraa ittisi.
Kana gochuudhaan of toʼachuu baruu dandeessa.
Miseensota maatii hin amanne irraa mormiin si irra gaʼaa jiraa?
Dhiibbaa kanaan moʼamuu mannaa, waaqeffannaa garaa guutuudhaan dhiheessitu itti fufuuf kutadhu.
Waaqayyo biratti fudhatama argachuuf, jabaannee dhaabachuu akka qabnu yaadadhu.
Yesuus kan lallabe misiraachoo Mootummaa Waaqayyoo siʼa taʼu, barattoonni isaas kanuma akka godhan irraa eega.
Gareen namootaa ergaa kana saba hundumaatti lallabaa jiran eenyufaʼi?
Deebiin isa ifa dha; kana gochaa kan jiran Dhugaa Baatota Yihowaa qofa dha.
Lubni misiyoonii taʼe tokko biyyoota garaa garaa keessa akka jiraatee fi Dhugaa Baatota biyyoota inni deeme keessa jiraatan ergaan isaan lallaban maal akka taʼe gaafatee akka ture Dhugaa Baatuu tokkotti hime.
Deebii akkamiitu isaaf kenname laata?
Lubichi, Hundi isaanii iyyuu, Misiraachoo Mootummichaa jedhanii deebii wal fakkaataa naa deebisuudhaan gowwoota taʼuu isaanii argisiisaniiru jedheera.
Dhugaa Baatonni kun garuu gowwoota utuu hin taʼin, akkuma Kiristiyaanota dhugaa irraa eegamu tokkummaadhaan dubbachuu isaanii ti.
Akkasumas ergaa Masaraa Eegumsaa Mootummaa Yihowaa Beeksisu keessatti argamu dubbachaa turan.
Barruun kun afaanota  kan maxxanfamu siʼa taʼu, maxxansi tokko giddu galeessaan koppii gara miliyoona  taʼuun qophaaʼa; kun immoo barruu addunyaa irratti balʼinaan raabsamu akka taʼu isa godheera.
Gosa, aadaa ykn saba keenyaan kooruun keenya, ilaalcha Yihowaan bulchiinsa namootaatiif qabuu fi ilmaan namootaa maatii tokko taʼaniif qabuu wajjin wal faallessa.
Waaqayyo aadaa keenya akka jibbinu akka nu irraa hin eegne beekamaa dha.
Garaagarummaan aadaa, haala garaa garaa ilmaan namootaa qabanii fi dinqisiisaa taʼe kan argisiisu dha.
Taʼu iyyuu, akka ilaalcha Waaqayyootti namoonni hundinuu qixxee akka taʼan yaadachuu qabna.
Iddoo irraa dhufne ilaalchisee koorri nutti dhagaʼamuun isaa, miirri sabboonummaa nu keessa akka jiru kan argisiisu taʼuu isaa irra iyyuu, tarkaanfii jalqabaa ejjennoo laaffisuutti nama geessu taʼuu dandaʼa.
Namoonni gumii jaarraa jalqabaa keessa turan tokko tokko illee, lammiin isaanii gara biraa taʼuu isaatiin kan kaʼe obboloonni isaanii isaan qoodanii waan turaniif, Kiristiyaanonnis koora akkanaa irraa walaba miti.
Koorri sirrii hin taane nu keessa jiraachuu fi dhiisuu isaa akkamitti beekuu dandeenya?
Obboleessi ykn obboleettiin biyya kan biraatii dhufan tokko yaada tokko sii kennan haa jennu.
‘Asitti kan hojjennu akkasitti miti jechuudhaan daftee yaada isaanii mormitaa?
Kanaa mannaa, hundi keenya gorsa Kitaaba Qulqulluu irratti hundaaʼee fi caqasa guyyaa harʼaa irra jiruu hojii irra oolchuu qabna.
Rakkoowwan barreeffamoota dargaggootaaf qophaaʼan irratti ibsaman keessaa baayʼeen isaanii, isaan irratti qofa kan mulʼatan miti.
Hundi keenya iyyuu, amantii keenyaaf falmuu, miira keenya toʼachuu, dhiibbaa hiriyaa moʼuu, akkasumas hiriyummaa gadhee fi bohaartii qulqulluu hin taane irraa fagaachuu qabna.
Mata dureewwan kunii fi kaan, barreeffamoota dargaggoota umurii waggoota kurnanii keessatti argamaniif qophaaʼan irratti ni baʼu.
Kiristiyaanonni gaʼeessota taʼan barreeffamoota dargaggootaaf qophaaʼan dubbisuun ulfina isaanii akka tuqu itti dhagaʼamuu qabaa?
Matumaa akkas taʼuu hin qabu! Barreeffamichi kan qophaaʼe haala dargaggoota hawwatuun taʼus, barumsi achi irratti baʼu dhugaa buʼuuraa Kitaaba Qulqulluu isa yeroon itti hin darbine irratti kan hundaaʼe waan taʼeef, hundi keenya iyyuu qophiiwwan hafuuraa kana irraa fayyadamuu dandeenya.
Barreeffamoonni keenya dargaggoonni rakkina akka moʼan qofa utuu hin taʼin, karaa hafuuraa akka guddatanii fi Yihowaatti akka dhihaatanis isaan gargaaru.
Obboloonni manguddoo taʼan illee kana irra faayidaa argachuu ni dandaʼu.
Babalʼistoota Mootummichaa waan taaneef, qajeelchaa yeroo hundaa taanee tajaajila yeroo guutuu keessa galuu barbaadna taʼa.
Galma kana irra gaʼuuf immoo, jireenya keenya salphisuuf tarkaanfii fudhachuu jalqabna.
Taʼus, waan xinnoo qofa qabaachuudhaan gammachuu dhugaa argachuun kan dandaʼamu taʼuun isaa nu shakkisiisa taʼa.
Ajajni Kitaaba Qulqulluu qajeelchaa akka taanu ajaju akka hin jirre beekamaa dha; babalʼistoota amanamoo taanee Yihowaa tajaajiluu keenya itti fufuu dandeenya.
Haa taʼu malee, Yesuus namoonni Mootummichaaf jecha aarsaa kaffalan eebba hedduu akka argatan mirkaneesseera.
Kana malees akka Kitaabni Qulqulluun jedhutti, Yihowaan galata akka aarsaatti jaallannee isaaf dhiheessinutti, akkasumas waaqeffannaa dhugaa babalʼisuuf wanta dandeenye gammachuudhaan gochuu keenyatti ni gammada.
Yaadawwan Kitaaba Qulqulluu irratti hundaaʼan kunii fi kadhannaan qajeelfama argachuuf dhiheessinu, ilaalcha Yihowaa akka beeknu nu hin gargaaranii ree?
Yaadawwan kana irratti xiinxaluun keenya, murtoo nu fayyaduu fi eebba Abbaa keenya isa samii nuuf argamsiisu gochuuf nu gargaaruu dandaʼa.
Koorri goggogaa akka taanu nu gochuudhaan gocha keenyaaf sababii akka dhiheessinu nu kakaasuu kan dandaʼu akkamitti akka taʼe argisiisa.
Ati hoo Kiristiyaana tokkoon ykn mirga tokko tokko dhabuu keetiin miidhamtee beektaa?
Taanaan maal goote?
Koorri si moʼee turee?
Moo wanti si yaaddesse inni guddaan, obboleessa kee wajjin nagaa uumuu fi Yihowaadhaaf amanamaa taatee jiraachuu ture?
Namni tokko cubbuu hojjechuu amaleeffachuun isaa, tarii immoo dhoksaatti cubbuu hojjechuun isaa gorsa Waaqayyoo akka hin fudhanne isa gochuu dandaʼa.
Sana booda cubbuu hojjechuun caalaatti salphaa taʼaafii deema.
Obboleessi pornoograafii ilaaluu amaleeffatee ture tokko yeroo booda, Jaarsoliidhaaf ilaalcha gadhee qabaachaa akkan dhufe nan hubadhe jechuudhaan dhugaa isaa dubbateera.
Amalli isaa kunis karaa hafuuraa isa miidhe.
Yeroo booda gochi isaa kun ifatti kan baʼe siʼa taʼu, gargaarsi isa barbaachisus ni kennameef.
Hundi keenya cubbamoota akka taane beekamaa dha.
Haa taʼu malee, dhiifamaa fi gargaarsa Waaqayyoo barbaaduu mannaa, warra kaan ceephaʼuu ykn dogoggora raawwanneef sababa dhiheessuu yoo jalqabne, tarii garaan keenya didaa taʼaa jira taʼa.
Dhaggeeffattoonni Yesuus sun wantoota isaan yaaddessuu hin qabne irratti yaaddaʼaa turan.
Yesuus kana akka dhiisan barbaada ture; sababa itti kana jedhes qaba.
Waaʼee wantoota buʼuura taʼanii illee utuu hin barbaachisin yaaddaʼuun ykn dhiphachuun, namni tokko yaadni isaa hihhiramee wantoota hafuuraa jireenyaaf caalaatti barbaachisan akka dhiisu godha.
Yesuus barattoota isaatiif baayʼee waan yaaduuf, Lallaba isaa isa Gaaraa irratti waaʼee hawwii balaa qabu kanaa siʼa afur irra deddeebiʼee isaan akeekkachiiseera.
Yesuus wanta guyyaa guyyaadhaan namoota barbaachisu akka gaariitti beeka ture.
Kana malees, duuka buutonni isaa jaarraawwan hedduu booda, guyyoota dhumaa yeroon addaa baayʼee rakkisaa taʼe itti dhufu keessa jiraatan haalawwan rakkisaa keessa akka darban beeka ture.
Haalawwan rakkisoon kun hojii dhabuu, kufaatii dinagdee, hanqina nyaataa fi deega guddaa namoota baayʼee irra gaʼu kan dabalatani dha.
Haa taʼu malee, Yesuus jireenyi nyaata irra, qaamnis uffata irra akka caalu hubatee ture.
Yeroo baayʼee Yesuus waaʼee Mootummichaa dhuunfaatti namoota mariisisa ture.
Fakkeenyaaf, boolla bishaanii Yaaqoob magaalaa Siikaar biratti argamutti dubartii tokkoo wajjin marii hoʼaa fi buʼa qabeessa taʼe godhee ture.
Akkasumas, Maatewos isa Leewwii jedhamuu fi qaraxa sassaabuu wajjin mariʼateera.
Maatewos afeerrii Yesuus akka inni duuka buutuu isaa taʼuuf isaaf dhiheesse fudhateera.
Maatewosii fi warri kaan yeroo Yesuus cidha mana Maatewositti godhame irratti saʼaatii dheeraadhaaf dubbatu dhagaʼanii turan.
Yeroo biraatti immoo, Yesuus Naatnaaʼel isa nama biyya Naazireetiif ilaalcha gaarii hin qabne jaalalaan haasofsiiseera.
Haa taʼu malee, Naatnaaʼel ilaalcha isaa jijjiiruuf kakaʼee ture.
Barumsa Yesuus inni nama Naazireet taʼe barsiisu caalaatti barachuuf murteessee ture.
Kanaaf, babalʼistoonni haaraan jaalalaan, akkasumas utuu hin dhiphatin namootaa wajjin akka mariʼatan leenjisuuf sababii gaʼaa qabna.
Obboloonni nuti gama kanaan gargaarru, namoonni garaa qajeelaa qaban xiyyeeffannaan yommuu isaaniif kennamuu fi dubbii gaariidhaaf deebii yommuu kennan arguun akka isaan gammachiisu beekamaa dha.
Gaaʼelli kutaa jireenyaa ti.
Akkaataa gaaʼelli itti hundeeffamee fi kaayyoo isaa ilaaluun keenya, walitti dhufeenya kanaaf ilaalcha sirrii akka qabaannuu fi eebba argamsiisu irraa guutummaatti faayidaa argachuuf nu gargaara.
Waaqayyo nama jalqabaa kan taʼe Addaamiin erga uumee booda, akka inni maqaa isaaniif baasuuf bineensota gara isaatti fidee ture.
Namichaaf garuu kan akka isaatii, kan isa gargaartu hin argamne.
Kanaaf, Waaqayyo Addaam hirriba cimaa akka rafu gochuudhaan, lafee cinaachaa isaa keessaa tokko fuudhee dubartii uumuudhaan isaaf kenne.
Kanaaf, gaaʼela kan hundeesse Waaqayyo dha.
Yesuus wanta Yihowaan dubbate akkana jechuudhaan irra deebiʼee dubbateera: Namni abbaa isaa fi haadha isaa ni dhiisa; haadha manaa isaattis ni maxxana; lamaanuu foon tokko ni taʼu.
Waaqayyo dubartii jalqabaa uumuuf lafee Addaamitti fayyadamuun isaa, hiriyoonni gaaʼelaa jalqabaa walitti dhufeenya gaarii akka qabaatan godheera.
Wal hiikuunis taʼe, hiriyaa gaaʼelaa tokkoo ol qabaachuun qophii Waaqayyoo hin turre.
Rakkoowwan ciccimoon gaaʼela keessatti uumaman, hiriyaan gaaʼelaa inni tokko ykn lamaan isaanii gargar baʼuu ykn wal hiikuu akka yaadan gochuu dandaʼu.
Hiriyaa gaaʼelaa ofii irraa gargar baʼuun akka laayyootti ilaalamuu hin qabu.
Gargar baʼuun yeroo rakkoowwan ciccimoon kaʼanitti furmaata kan argamsiisu fakkaatus, yeroo baayʼee rakkoowwan dabalataa uuma.
Yesuus, wanta Waaqayyo namni abbaa fi haadha isaa dhiisuudhaan haadha manaa isaatti akka maxxanu dubbate erga irra deebiʼee dubbatee booda, Waan Waaqayyo walitti qabsiise, namni gargar hin baasin jedheera.
Kana jechuun, abbaan manaas taʼe haati manaa waan Waaqayyo walitti qabsiise gargar baasuu hin qaban jechuu dha.
Yihowaan, gaaʼelli walitti dhufeenya umurii guutuu akka taʼetti ilaala.
Hiriyoonni gaaʼelaa, hundi keenya iyyuu Waaqayyo duratti akka itti gaafatamnu yaadachuun isaanii, rakkoowwan uumaman utuu hin cimin dafanii furuuf carraaqqii guddaa akka godhan isaan kakaasa.
Dubbiin Waaqayyoo qajeelfama filannoo ogummaa irratti hundaaʼee fi Waaqayyoof ulfina fidu akka goonu nu gargaaru qabateera.
Taʼus, wanta uffannu ilaalchisee filannoo dhuunfaa gochuu ni dandeenya.
Akkuma galii keenyaa filannoon dhuunfaa keenyas garaa gara dha.
Haa taʼu malee uffannaan keenya yeroo hunda qulqulluu, ulfina qabeessa, haala isaatiif kan taʼuu fi naannoo sanatti fudhatama kan qabu taʼuu qaba.
Murtoo gaarii hubannaa irratti hundaaʼee fi haala hunda tilmaama keessa galche gochuun yeroo hunda salphaa akka hin taane amanuu qabna.
Suuqiiwwan hedduun faashinoota ammayyaa waan gurguraniif qamisii, uffata dubartootaa irratti uffatamu, suufii fi surree ulfina qabeessa taʼee fi dhagnatti hin maxxanne argachuun yeroo fi carraaqqii dabalataa kan gaafatu taʼuu dandaʼa.
Taʼus, obboloonni keenya carraaqqii nuti uffata bareedaa fi sirrii taʼe argachuuf goone hubachuu fi dinqisiifachuun isaanii hin oolu.
Uffata isaaf ulfina fidu argachuun rakkisaa taʼus, Abbaa keenya isa samiidhaaf ulfina fiduun gammachuu guddaa nuuf argamsiisa.
Daaniʼelii fi hiriyoonni isaa boojuudhaan yeroo fudhatamanitti, warri Baabilon afaan warra Kaldootaa isaan barsiisuudhaan aadaa isaanii akka fudhatan gochuuf yaalanii turan.
Kana malees, angafni hojjettootaa leenjii isaaniif kennamu hordofaa ture maqaa warra Baabilon isaaniif moggaase.
Maqaan Daaniʼeliif kenname maqaa Beel jedhuu fi waaqa tolfamaa Baabilon isa guddaa wajjin kan wal qabatu ture.
Nebukadnezaar Mootichi, Daaniʼel Waaqni isaa Yihowaan waaqa warra Baabiloniin akka moʼametti akka yaadu barbaadee taʼuu dandaʼa.
Daaniʼel nyaata mootichaaf dhihaatu akka nyaatu kan afeerame taʼus, akka of hin xureessineef garaa murate.
Afaan dhalootaa isaatiin, caaffata qulqullaaʼoo qoʼachuu isaa waan itti fufeef, biyya isaatii ala jiraatus fayyaa hafuuraa isaa eeggachuu dandaʼeera.
Kanaan kan kaʼes, erga gara Baabilon dhaqee waggaa  booda illee maqaa Afaan Ibrootaatiin isaaf moggaafameen beekama ture.
Akkuma barattoota Yesuus bara durii, nuyis barachuu fi wal jajjabeessuuf walitti qabamna.
Tajaajiltoonni Waaqayyoo muuxannoo qaban illee jajjabinni isaan barbaachisa.
Mee fakkeenya Iyaasuu haa ilaallu.
Waggoota hedduudhaaf amanamummaadhaan Waaqayyoon tajaajilaa tureera.
Taʼus, Yihowaan Museen akkana jedhee akka isa jajjabeessu itti hime: Saba kana dura buʼee dhaqee, biyya ati argitu kana akka isaan dhaalan in godha; ati isa ajaji, gorsi, jajjabeessis.
Iyaasuun, Israaʼeloota dura buʼee Biyyattii Abdachiifamtetti akka isaan galchuuf itti gaafatamummaa guddaan isaaf kennamuuf jedha.
Rakkinni garaa garaa isa mudatee ture; loltoonni isaa immoo yoo xinnaate siʼa tokko injifatamaniiru.
Iyaasuun, jajjabinnii fi ciminni isa barbaachisuun isaa nama hin dinqisiisu! Kanaaf daawwattoota ol aanaa aanaa dabalatee, jaarsolii tuuta hoolota Waaqayyoo kunuunsuuf dhamaʼan haa jajjabeessinu.
Yesuusii fi barattoonni isaa misiraachicha lallabuuf malawwan akkamiitti fayyadaman?
Daandii irrattis taʼe bakka gabaatti lallabuudhaan, iddoo itti namoota argachuu dandaʼan hunda dhaqaniiru.
Hojiin lallabaa, manaa gara manaa deemanii namoota fedhii qaban barbaaduus kan dabalatu dha.
Malli akka gaariitti qindaaʼe kun, akka isaan namoota wal hin caalchisne argisiiseera.
Seenaan Dhugaa Baatota Yihowaa hoo gama kanaan maal argisiisa?
Yesuus Mootii taʼee bulchuu kan jalqabe bara  irraa kaasee akka taʼe kan lallabu isaan qofa dha.
Akkuma Yesuus ajaje, hojii lallabaatiif dursa kennu.
Kitaabni Utubaawwan Amantii—Gumiiwwan Ameerikaa fi Miiltoowwan Isaanii Ingiliffa jedhamu, akkana jedheera; Dhugaa Baatonni Yihowaa hojiin isaanii inni guddaan ergaa hafuuraa waaʼee badiisa addunyaa dhufaa jiruu fi wanta fayyinaaf barbaachisu dubbachuu akka taʼe hin irraanfatan.
Dhugaa Baatonni Yihowaa, malawwan Yesuusii fi barattoonni isaa fayyadamaa turanitti fayyadamuudhaan ergaa kana lallabuu isaanii itti fufaniiru.
Dhukkubni tokko tokko qoricha beekamu hin qabu taʼa.
Kanaafuu, yaaliin fayyaa tokko dhukkuba akka fayyisu kan odeeffamu taʼus, dhugaa taʼuun isaa mirkanaaʼaa miti taanaan of eeggannoo gochuu qabna.
Phaawulos hafuura qulqulluudhaan gaggeeffamee, Tole kan jettan taʼuun keessan namoota hundumaa biratti kan beekame haa taʼu jedheera.
Tole kan jennu taʼuun keenya jireenyi keenya dhimmawwan yaalii fayyaa wajjin wal qabatan irratti utuu hin taʼin, dhimmawwan hafuuraa irratti akka xiyyeeffatu gochuuf nu gargaara.
Jireenyi keenya fayyaa keenya eeguu irratti akka xiyyeeffatu yoo goone, ofittoo taʼuu dandeenya.
Wanti hunda caalaa barbaachisaa taʼe dhimma hafuuraa ti; fayyaa keenyaa wajjin haala wal qabateen wanti nuti eegnu madaallii isaa kan eege taʼuu qaba.
, NW Dhimmaawwan yaalii fayyaa wajjin wal qabatan irratti hundi keenya murtoo dhuunfaa gochuu fi itti gaafatamummaa isaa fudhachuu qabna.
Akkaataan guddinaa kee ykn naannoon kee saba ykn naannoo keetiif miira adda taʼe akka qabaattu dhiibbaa si irratti godheeraa?
Miirri akkasii amma iyyuu si keessa jiraa?
Kiristiyaanonni, sabboonummaan ilaalcha isaan namoota kaaniif qaban akka balleessu heyyamuu hin qaban.
Haa taʼu malee, namoota aadaa, afaanii fi sanyii kan biraa qabaniif ilaalcha sirrii hin taane akka qabdu yoo hubatte hoo?
Yoo akkas taʼe, Yihowaan sabboonummaa fi halaalatti nama jibbuudhaaf ilaalcha akkamii akka qabu xiinxaluun kee si fayyada.
Dhimmoota akkasii ilaalchisee qorannaa gochuun buʼaa argamsiisuu dandaʼa.
Achiis, dhimma kana irratti ilaalcha akka isaa qabaachuuf akka si gargaaru Yihowaa kadhadhu.
Tajaajiltoonni Yihowaa hundi, olee bulee namoota wajjin hojjetan, wajjin baratan, firoota isaanii ykn namoota kaan irraa ejjennoo adda taʼe akka qabaatan yaadni garaa isaanii yeroon itti isaan dirqisiisu jiraachuu waan dandaʼaʼuuf akkas gochuu qabu.
Dhaabbileen amantii sobaa erga balleeffamanii booda maaltu taʼa?
Wanta dhugumaan garaa keenya keessa jiru beekuuf gargaara.
Namoonni hedduun dhaabbilee namootaa kattaa tullootaatti fakkeeffaman irraa gargaarsa barbaadu.
Sabni Waaqayyoo garuu gara gargaarsa Yihowaan qopheessutti baqatu.
Jaarraa jalqabaatti, yeroo gabaabaan sun yeroo itti Yihudoonni gara Kiristiyaanummaatti itti jijjiiraman hin turre.
Yeroo namoonni durumaanuu Kiristiyaanota turan tarkaanfii itti fudhatanii fi itti ajajaman ture.
Haaluma wal fakkaatuun, boqonnaa gabaabaan yeroo rakkina guddaatti argamus, yeroo itti amantoonni haaraan argamani dha jennee hin eegnu.
Kanaa mannaa, jaalala Yihowaadhaaf qaban argisiisuu fi obboloota Kiristos deggeruu akka dandaʼaniif amantoota dhugaatiif carraa gaarii bana.
Addunyaa haaraa keessatti qajeelfama Yihowaatiin lafa bareechuun, namoota duʼaa kaʼan barsiisuun, akkasumas hojii Yihowaan nuu kennu kaan raawwachuun baayʼee kan nama gammachiisu dha.
Haa taʼu malee, hojii nutti hin tolle tokko akka hojjennu yoo ajajamne hoo?
Qajeelfama nuu kennameef ajajamnee hamma dandeenye, akkasumas gammachuudhaan hojii nu kenname ni raawwannaa?
Baayʼeen keenya eeyyee jennee deebisna taʼa! Haa taʼu malee, yeroo ammaattis qajeelfamawwan tiʼookraasiitiif ni bitamnaa?
Akkana kan goonu yoo taʼe, jireenya bara baraa bulchiinsa Yihowaa jala jiraatuuf qophaaʼaa jirra jechuu dha.
Jireenya addunyaa haaraa keessa jiraatuuf qophaaʼuu kan dandeenyu, qophiiwwan Yihowaan yeroo ammaatti godheef bitamuudhaan qofa utuu hin taʼin, ammumaa kaasnee wanta qabnutti gammaduu fi wal deggeruu barachuudhaani.
Obboloota yeroo harʼaatti nu geggeessan kan deggerru yoo taʼe, fakkeenyaaf ramaddii tajaajilaa haaraa nuu kennametti kan gammadnu yoo taʼe, addunyaa haaraa keessattis ilaalcha kanaa wajjin wal fakkaatu qabaachuu dandeenya.
Yihowaan kadhannaa keenya ni dhagaʼa; akkasumas namni tokko iyyuu nuu hubachuu baatus miira keenya nuuf hubata.
Deebiin inni kadhannaa keenyaaf kennu, karaa jaalala isaa isa hin badne itti ibsu dha.
Kadhannaawwan Dubbii Waaqayyoo keessatti galmeeffaman irraa barumsa hedduu argachuu dandeenya.
Waaqeffannaa maatii keenya irratti yeroo tokko tokko kadhannaawwan kana qoruudhaan faayidaa guddaa argachuu dandeenya.
Karaa tajaajiltoonni Yihowaa durii miira isaanii Waaqayyoof itti ibsan irratti xiinxaluun keenya, kadhannaa keenya fooyyessuuf nu gargaaruu dandaʼa.
Fakkeenyaaf, kadhannaa gaabbii Yoonaas utuu garaa qurxummii guddaa keessa jiruu dhiheesse irratti yaadaa.
Kadhannaa Solomoon isa garaadhaa maddee fi yeroo manni qulqullummaan eebbifametti dhiheesse irra deebiʼaa ilaalaa.
Kadhannaa Yesus akka fakkeenyaatti barsiise irratti xiinxalaa.
Hunda caalaa immoo, yeroo hunda wanti isin barbaachisu Waaqayyo duratti akka beekamu godhaa.
Kana yoo gootan, nagaan Waaqayyoo inni hubannaa namaa hundumaa irra caalu garaa keessanii fi yaada keessan in eega.
Humni Waaqayyoo, Yesus Kiristos dinqiiwwan ajaaʼibsiisaa taʼan garaa garaa akka raawwatu isa dandeessiseera.
Lamxii qofa utuu hin taʼin, dhibee fi hirʼina qaamaa namoonni qaban kam iyyuu fayyiseera.
Yesus gocha gara laafinaa akkanaa raawwachuuf, kutaa qaamaa namoonni kaan kennanitti fayyadamuun isa hin barbaachisne.
Kanaa mannaa, qaamuma miidhame sana fayyisa ture! Kana malees, namoota battalumatti, al tokko tokko immoo fagoodhaa iyyuu ni fayyisa ture.
Fakkeenyonni nama dinqisiisan kun maal argisiisu?
Yesus inni samii irratti Mootii taʼe, fayyina bara baraa fiduuf humna qofa utuu hin taʼin fedhiis akka qabu argisiisu.
Akkaataan Yesus namoota itti qabe, addunyaa haaraa keessatti raajiin Macaafa Qulqulluu, Inni isa dadhabaadhaa fi isa wanta barbaachisu dhabeef in ooʼa jedhu akka raawwatamu amanannaa qabaachuuf nu gargaara.
Eeyyee, yeroo sanatti Yesus fedhii namoota rakkatan hunda gargaaruuf qabu ni raawwata.
Yihowaan jabina nuu kennuu fi akka qorumsa of irraa ittisnu nu gargaaruuf hafuura isaa isa humna cimaa qabuu nuu kenna.
Akkasumas, wantoota barbaachisaa hin taaneef yeroo, qarshii fi humna baayʼee baasuu akka hin qabne dabalatee, wantoota irraa fagaachuu qabnu ilaalchisee karaa Dubbii isaa fi karaa gumii dursee nu akeekkachiisa.
Eespenii fi Yaaneen warri qajeelchitoota turan ijoollee guddisan lama qabu turan.
Eespen akkana jedheera: Akka kanaan duraatti sochiiwwan tiʼookraasii irratti hirmaachuu waan hin dandeenyeef qorumsatti akka hin galle yeroo hundumaa Yihowaa kadhanna.
Yihowaan walitti dhufeenya isaa wajjin qabnuu fi hinaaffaa tajaajilaaf qabnu eeguuf akka nu gargaarus isa kadhanna.
Qorumsi gara biraan yeroo harʼaatti nu mudatu poornoogiraafii ilaaluu dha.
Namoonni tokko tokko sammuun isaanii wanta gadhee yaaduu isaa akka itti fufu heyyamuudhaan qorumsa kanatti galaniiru.
Haa taʼu malee, akkuma obboloonni keenya hedduun gochaa jiran nutis qorumsa kana of irraa ittisuu ni dandeenya.
Dhuguma iyyuu uumamni cufti karaa dinqisiisaa taʼeen kan gurmaaʼe dha.
Kanaafuu Yihowaan, waaqeffattoonni isaa akka gaariitti kan gurmaaʼan akka taʼan isaan irraa eeguun isaa nama hin dinqisiisu.
Waaqayyo kana gochuu akka dandeenyuuf Kitaaba Qulqulluu nuuf kenneera.
Gargaarsa jaarmiyaa Waaqayyoo fi qajeelfama Waaqayyoo malee jiraachuun, gammachuu akka dhabnuu fi jireenyi keenya rakkinaan akka guutamu godha.
Sabni Israaʼel durii gurmaaʼuu irratti fakkeenya gaarii taʼa.
Fakkeenyaaf, Seera Musee jalatti dubartoonni balbala dunkaana itti walgaʼanii duratti akka tajaajilan ramadaman jiru turan.
Yeroo booda immoo, Daawit Mootichi Lewwootaa fi luboota akka gaariitti gurmeessee ture.
Gumiin Kiristiyaanaa jaarraa jalqabaatti tures kan gurmaaʼe siʼa taʼu, jalqaba irratti qaama ol aanaa ergamoota qofa of keessatti qabate irraa qajeelfama argata ture.
Akkasumas, gorsii fi qajeelfamni karaa xalayaa ni kennama ture.
Gumiin Kiristiyaanaa jaarraa jalqabaatti ture guddachaa yeroo dhufutti, haalli jibbi sanyii akka jiraatu gochuu hin oolle tokko uumamee ture.
Yihudoonni Afaan Giriikii dubbatan, dubartoonni isaanii warri abbootiin manaa isaanii jalaa duʼan sirriitti akka hin qabamne dubbachuudhaan guunguman.
Dhimma kanaaf furmaata kennuuf, ergamoonni namni tokko illee akka hin dagatamneef dhiirota torba muudan.
Ergamoonni kun obboloota maqaa Giriikii qaban filatan; akkas kan godhanis, dubartoota abbootiin manaa isaanii jalaa duʼan sanaaf yaadanii taʼuu hin oolu.
Hubannus hubachuu baannus, aadaan itti guddanne hunda keenya irratti iyyuu dhiibbaa ni godha.
Kana malees, ollaawwan keenya, namoonni wajjin hojjennu ykn barannu, yaadawwan namoota biyya biraatii dhufan, lammummaa biraa qaban ykn bifti isaanii adda taʼe salphisan yeroo dubbatan ni dhageenya taʼa.
Phaawulos kadhannaadhaan Yihowaatti amanamuu fi aarsaa furii Yesuusitti amanuudhaan, qabsoo keessa isaa jiru moʼuu akka dandaʼu mirkanaaʼaa ture.
Waaʼee keenya hoo maal jechuutu dandaʼama?
Dadhabina foonii keenyaa wajjin qabsoo goonu irratti milkaaʼina argachuu ni dandeenya.
Akkamitti?
Akkuma Phaawulos jabina keenya irratti utuu hin taʼin guutummaatti Yihowaatti amanamuudhaan, akkasumas furicha irratti amantii qabaachuudhaani.
Waaqayyo yeroo tokko tokko dhimmi tokko hangam akka nu yaaddessu akka argisiisnu ni barbaada taʼa.
Fakkeenyaaf, nuti ykn miseensi maatii keenyaa tokko dhukkuba cimaadhaan yoo qabamne ykn jalʼinni haqaa yoo nu irratti raawwatame hoo?
Yihowaan, humna amanamoo taanee akka jiraannu, gammachuu keenya akka hin dhabnee fi madaallii hafuuraa keenya eegnee itti fufuuf nu gargaaru akka nuu kennuuf waawwannaa dhiheessuudhaan guutummaatti akka isatti amanamnu argisiisna.
Bara Phaawulosittis taʼe bara keenyatti muuxannoon namoota hedduu, kadhannaan humna keenya haareeffachuu fi amanannaa jabaannee dhaabachuu keenya itti fufuuf nu dandeessisu qabaachuuf kan nu gargaaru taʼuu isaa mirkaneessa.
Namoonni amanamoon irratti ibsaman kun sanyiin abdachiifame, jechuunis Yesuus Kiristoos jireenya samiitiif karaa utuu hin banin duʼan.
Taʼus, duʼaa kaʼanii namoota mudaa hin qabne taʼuudhaan lafa irra jiraatu.
Namoota bara Kiristiyaanotaa dura jiraatan tokko tokko ilaalchisee akkana jedha: Namoonni kun hundi amantii isaanii eeganii kan duʼan taʼanis, abdiiwwan sun yommuu raawwataman hin argine; kanaa mannaa fagootti ilaalanii isaan simatan.
Namoota kana keessaa tokko Abrahaam ture.
Abrahaam abdii gammachiisaa bulchiinsa sanyii abdachiifamee jalatti argamu hawwiidhaan eeggateeraa?
Yesuus mormitoota isaatiin, Abrahaam abbaan keessan guyyaa koo arguuf gammachuu guddaadhaan eeggachaa ture, guyyaa koo argees gammadeera jechuudhaan gaaffii kanaaf deebii ifa taʼe kenneera.
Haalli Saaraa, Yisihaaq, Yaaqoobii fi namoota Mootummicha isa Waaqayyo pilaanii isaa qopheessee fi ijaare abdiidhaan eeggachaa turan kaaniis akkasuma ture.
Nohii fi ijoolleen isaa sadan haadha manaa tokko tokko kan qaban taʼus, Bishaan Badiisaa booda tokkoo ol fuudhuun baramaa ture.
Aadaawwan hedduu keessatti halalummaan kutaa jireenyaa taʼee kan ture siʼa taʼu, sirnawwan amantii keessatti illee babalʼatee ture.
Abraamii Abrahaamii fi haati manaa isaa Saaraayi Saaraan Waaqayyoof ajajamuudhaan gara Kanaʼaan yeroo deemanitti, magaalattiin gochawwan gaaʼelaaf kabaja akka hin qabne argisiisaniin guutamtee turte.
Kanaaf, namoonni achi keessa jiraatan halalummaa irratti hirmaachaa waan turaniif, Yihowaan Sodoomii fi Gomoraan akka balleeffaman dubbatee ture.
Abrahaam maatii isaa akka gaariitti geggeessaa kan ture siʼa taʼu, Saaraan immoo matummaa abbaa manaa ishiitiif bitamuudhaan fakkeenya gaarii taateetti.
Abrahaam, ilmi isaa Yisihaaq haadha manaa Yihowaa waaqeffattu akka fuudhu itti himee ture.
Yaaqoob ilmi Yisihaaq inni yeroo booda ijoolleen isaa akaakilii gosoota Israaʼel  taʼanis waaqeffannaa dhugaatiif of eeggannoo godha ture.
Waaqayyo inni yeroo fi bara gooftummaa isaatiin dhaabe, dhumni waan hundumaa akka dhihaate hubachuudhaan dammaqnee akka jiraannu nu gorsuu isaatti baayʼee akka galateeffannu hin shakkisiisu.
Kadhannaan kun nyaata harʼaaf na barbaachisu utuu hin taʼin, nyaata harʼaaf nu barbaachisu kan jedhu taʼuu isaa hubadhaa.
Viiktoor inni Afriikaa keessatti ilaaltuu ol aanaa aanaa taʼee tajaajilu akkana jedheera: Anii fi haati manaa koo nyaata eessaa akka nyaannu ykn kiraa manaa kan nuuf kaffalu eenyu akka taʼe waan hin yaaddofneef Yihowaa nan galateeffadha.
Obboloonni keenya yeroo hundumaa gaarummaadhaan kakaʼanii wanta nu barbaachisu nuu guutu.
Haa taʼu malee, warri nu gargaaran gama dinagdeetiin dhiibbaa isaan irra gaʼu dandamachuu akka dandaʼaniif nan kadhadha.
Nyaata yeroo baayʼeedhaaf nu gaʼu kan qabnu yoo taʼe illee, waaʼee obboloota hiyyummaa keessa jiranii ykn balaan isaan mudatee yaaduu dandeenya.
Isaaniif kadhachuu qofa utuu hin taʼin, tarkaanfii kadhannaa keenyaa wajjin wal simu fudhachuu qabna.
Fakkeenyaaf, wanta qabnu obboloota hidhata amantii keenya taʼaniif kennuu dandeenya.
Akkasumas, buusiin goonu akka gaariitti hojii irra akka oolu waan beeknuuf, hojii addunyaa maraatiif yeroo hundumaa buusii gochuu dandeenya.
Tajaajiltoonni Waaqayyoo tokko tokko, gaaʼela kan dhaabbattan dhugaa barachuu isaanii dura waan taʼeef, hiriyaan gaaʼelaa isaanii Dhugaa Baatuu miti.
Yeroo kanattis taanaan, dhugaawwan buʼuuraa Kitaaba Qulqulluu keessatti argaman hojii irra oolchuun maatichi tokkummaa akka qabaatu godha.
Kun immoo ejjennoo ofii utuu hin laaffisin hamma dandaʼametti walii galuu kan dabalatu dha.
Kun ulfaataa taʼuu dandaʼa.
Yeroo harʼaatti Seexanni maatiiwwan miidhuu waan barbaaduuf, tajaajiltoonni Waaqayyoo hundi maatii keessatti tokkummaa isaanii eeguun isaanii barbaachisaa dha.
Gaaʼela erga dhaabbattanii kan turtan hammam iyyuu yoo taʼe, hiriyaa gaaʼelaa keessan jajjabeessuuf dhuunfaatti maal dubbachuu fi gochuu akka dandeessan yaadaa.
Gama kanaan maanguddoonni, miseensota gumii dargaggoota taʼan gargaaruu dandaʼu.
Darbee darbee hiriyoonni gaaʼelaa dargaggoota taʼan waaqeffannaa maatii keessan irratti akka argaman mana keessanitti afeeruu dandeessu.
Hiriyoonni gaaʼelaa kun yeroo isin faana dabarsanitti, gaaʼela keessa kan turame yeroo hammamiitiif iyyuu yoo taʼe, jaalalaa fi tokkummaa qabaachuun barbaachisaa akka taʼe hubachuu dandaʼu.
Jaarsoliin hoolota Yihowaatiif garaadhaa yaaduudhaan, muuxannoo waggoota amanamummaadhaan itti tajaajilan keessatti argatan obboloota dargaggoota taʼaniif yeroo isaatti ni hiru.
Jaarsoliin warra kaan leenjisan gumiidhaaf eebba taʼu.
Gumichas ni cimsu.
Akkamitti?
Carraaqqiin jaarsoliin warra kaan leenjisuuf godhan, obboloonni dabalataa yeroo ammaatti qofa utuu hin taʼin keessumaa yeroo rakkina guddaatti gumichi jabaatee akka dhaabatuu fi tokkummaa akka qabaatu gargaaran akka argaman godha.
Kanaafuu, jaarsolii jaallatamo, harʼumaa jalqabdanii warra kaan leenjisuu kutaa tajaajila keessanii akka gootan isin gaafanna.
Dhugaa dha, dhimmoota gumii barbaachisoo taʼan garaa garaa raawwachuun yeroo kee guutummaatti si jalaa fudhachuu akka dandaʼu ni hubanna.
Haa taʼu malee, yeroo kana irraa muraasa fudhachuudhaan warra kaan leenjisuuf itti fayyadamuu qabda taʼa.
Akkas gochuun kee buʼaa gaarii argamsiisa.
Koorri nagaa gumii jeequu dandaʼa.
Miirri diinummaa fi miirri ol aantummaa cimaa taʼe, dubbii fi gocha keenya irratti dhiibbaa geessisuu dandaʼa; kun immoo namoota kaan irratti miidhaa guddaa geessisa.
Keessa keenyatti warra kaan irra akka caallu nutti dhagaʼama taanaan, Waaqayyo warra garaa isaaniitti of gurguddisan hundumaa akka ciiggaʼu yaadachuu qabna.
Namoota sanyiin, lammummaan ykn aadaan isaanii nu irraa adda taʼeef ilaalcha akkamii akka qabnus qoruun keenya gaarii dha.
Sanyii ykn lammummaa keenyatti kan koorru yoo taʼe, Waaqayyo sanyii namaa hunda namicha tokkicha irraa akka argamsiise daganneerra jechuu dha.
Yaada kana irraa kaʼuudhaan, abbaan namoota hundumaa Addaam waan taʼeef sanyii tokko qofatu jira jechuu ni dandeenya.
Kanaafuu, sanyiin tokko uumamumaan isa kan biraatii ol ykn gad akka taʼe yaaduun gowwummaa dha.
Ilaalcha akkasii qabna taanaan, Seexanni jaalalaa fi tokkummaa keenya akka jeequ heyyamaa jirra jechuu dha.
Seexana loluu fi moʼuudhaaf koora sirrii hin taane kam irraa iyyuu fagaachuu qabna.
Waaqni dhugumaan jiru ykn Waaqni dhugaan Yihowaa malee hin jiru; Waaqni kan biraan isa fakkaatus hin jiru.
Kanaafuu Museen, Israaʼeloonni waaqeffannaan Yihowaadhaaf dhiheessan adda taʼuu akka qabu isaan yaadachiisaa ture.
Namoota naannoo isaanii warra waaqayyolii dhiiraa fi dubartii taʼan garaa garaa waaqeffatan hordofuu hin qaban turan.
Waaqayyolii sobaa kana keessaa tokko tokko kutaawwan uumamaa tokko tokko irratti aangoo akka qabanitti ilaalamu.
Warri kaan immoo bifa garaa garaa waaqa tokkoo turan.
Fakkeenyaaf, warri Gibxii waaqa aduu Raa jedhamu, waaqayyittii samii Naat jedhamtu, waaqa lafaa Geeb jedhamu, waaqa Abbayyaa Happii jedhamuu fi beeladoota akka qulqulluutti ilaalaman hedduu waaqeffatu turan.
Waaqolii sobaa kana keessaa hedduun isaanii Dhaʼichawwan Kurnan Yihowaan isaanitti fideen balaa guddaan isaan irra gaʼeera.
Waaqni Kanaʼaanotaa inni guddaan Baʼaal isa waaqa hormaataa taʼe siʼa taʼu, akka waaqa samii, waaqa bokkaa fi waaqa obomboleettii taʼees ni hojjeta ture.
Iddoowwan hedduutti Baʼaal waaqa naannoo sanaa qofa akka taʼettis ni ilaalama.
Israaʼeloonni Waaqni isaanii, Waaqa dhugaa jechuunis Yihowaa tokko akka taʼe yaadachuu qabu.
Fedhii isaa raawwachuu fi kana gochuuf carraaquudhaan, hammam akka isa jaallannuu fi isa gammachiisuuf fedhii akka qabnu argisiisna.
Kana malees, ol aantummaa isaa akka deggerru ni argisiisna.
Seexanni ol aantummaan Yihowaa sirrii taʼuu isaa irratti gaaffii kaaseera; kanaafuu, fedhiidhaan, akkasumas ciminaan ol aantummaa isaa kana deggeruuf carraaqqii gochuun keenya, Abbaa keenya isa samii gaarii taʼee fi nama dinqisiifatu duratti iddoo adda taʼe qabaanna.
Haa taʼu malee, Yihowaan akka nuti isa gammachiisnuuf jecha fedhiiwwan dogoggoraa wajjin walʼaansoo gochuu irraa bilisa utuu nu baasee, gaaffiin amanamummaa keenyaa fi ol aantummaa isaa ilaalchisee kaʼe hiika hin qabaatu ture.
Kanaafuu, Yihowaan amalawwan gaggaarii guddifachuuf wanta dandeenyu hunda akka goonu nu gorseera.
Yaada keenyaa fi miira keenya toʼachuuf ciminaan akka hojjennu nu irraa eega.
Gama kanaan garaadhaa carraaqqii gochuu keenyaan kan kaʼe, Kitaabni Qulqulluun jireenya keenya jijjiiruu isaa akka itti fufe yommuu arginu ni gammadna.
Waraanichi baayʼee dadhabsiisaa ture.
Loltoonni Israaʼel Giidewon isa Abbaa Firdii taʼeen geggeeffaman, diinota isaanii, jechuunis loltoota Miidiyaanii fi deggertoota isaanii halkan guutuu fageenya gara kiilomeetira  ariʼanii turan! Israaʼeloonni yeroo kanatti abdii kutachuu akka hin qabne beeku turan.
Kanaafuu, diinota isaanii barbadeessuuf, ariʼuu ittuma in fufan; achiis warra Miidiyaan injifataniiru.
Nutis waraana wal irraa hin cinne irratti hirmaachaa jirra.
Diinonni keenya immoo Seexana, addunyaa isaa fi mudaa qabnu dha.
Muraasni keenya waggoota kudhaniin lakkaaʼamaniif walʼaansoo gochaa kan turre siʼa taʼu, gargaarsa Yihowaatiin mooneerra.
Yeroo tokko tokko garuu, diinota keenya loluun nu dadhabsiisuu dandaʼa; badiisa sirna kanaa obsaan eeguunis nu nuffisiisuu dandaʼa.
Yeroo ammaatti guutummaatti moʼicha akka hin arganne beekamaa dha.
Yesuus bara dhumaa kanatti ariʼatamnii fi hacuuccaan nu irra gaʼuu akka dandaʼu, akkasumas moʼicha argachuun keenya jabaannee dhaabachuu keenya irratti kan hundaaʼe taʼuu isaa dubbateera.
Yeroo harʼaatti, mootummoonni hedduun loltootaa fi malawwan eegumsaa teknooloojii ammayyaatiin fayyadamuudhaan daangaawwan biyya isaanii eegsisu.
Daangaa isaanii cabsee kan galu akka hin jiraanne, akkasumas diinonni isaan sodaachisan nagaa uummata isaanii akka hin jeeqne eegu.
Haa taʼu malee, eegdonni kun, haalawwan sodaachisaa mootummoota ilmaan namootaa ykn namoota dhuunfaa irraa dhufan qofa arguu dandaʼu.
Mootummaa Waaqayyoo isa Yesuus bulchu, sochii inni godhu, akkasumas gaʼee inni saboota hundumaa irratti murteessuudhaan raawwatus hin beekan.
Dan.
Gama biraatiin immoo, karaa hafuuraa dammaqoo taanee yoo jiraanne, guyyaan sun yoom iyyuu yoo dhufe qophaaʼoo taana.
Dhuma sirna kanaatti dhihaachaa yeroo deemnu, dammaqinaan eeguun caalaatti rakkisaa nutti taʼaa dhufa.
Ijoolleen illee wanta sirrii taʼee hojjechuu fi Uumaa isaaniitiif of murteessuu jechuun maal jechuu akka taʼe hubachuu ni dandaʼu.
Kanaafuu, dargaggeessi gaʼeessa akka taʼe argisiisee fi Yihowaadhaaf of murteesse, cuuphamuun isaa tarkaanfii sirrii fi barbaachisaa taʼe dha.
Gaʼeessa taʼuu jechuun maal jechuu dha?
Gaʼeessummaan qaamaan guddachuu caalaa waan dabalatu qaba.
Kitaabni Qulqulluun, namoonni gaʼeessota taʼan sammuun isaanii hojiidhaan itti baree hamaa fi gaarii gargar baasuu akka dandaʼan dubbata.
Kanaafuu, namoonni gaʼeessa taʼan wanta Yihowaa duratti gaarii taʼe kan beekan siʼa taʼu, wanta gaarii kanatti maxxanuuf murteessaniiru.
Kanaan kan kaʼes, wanta hamaa hojjechuuf salphaatti hin dogoggorfaman; akkasumas, waan gaarii hojjechuuf yeroo hunda namni isaan kakaasu hin barbaachisu.
Dargaggeessi cuuphame tokko warri isaa ykn namni guddaan utuu hin jiraatin iyyuu, ulaagaalee Waaqayyoo akka deggeru irraa eeguun sirrii dha.
Wanta Yihowaan sii godhe ni dinqisiifattaa?
Taanaan jireenya kee Yihowaadhaaf murteessuu fi cuuphamuun kee sirrii taʼa.
Yihowaadhaaf of murteessuun, wanti fedhe iyyuu yoo taʼe bara baraaf fedha isaa raawwachuuf waadaa guddaa galuu akka taʼe yaadadhu.
Walii galtee akkanaa raawwachuun si sodaachisuu qabaa?
Matumaa si sodaachisuu hin qabu! Yihowaan wanta si fayyadu akka siif hawwuu fi warra isa barbaadaniifis gatii isaanii akka kennuuf hin dagatin.
Yihowaadhaaf of murteessitee cuuphamuun kee, jireenya kee rakkisaa hin godhu.
Kanaa mannaa, Yihowaa tajaajiluun kee jireenya kee fooyyessa.
Yihowaan, Seexana isa ofittummaadhaan kakaʼee sitti fayyadamuu barbaadu irraa baayʼee adda dha! Seexanni namoota isa deggeraniif faayidaa bara baraa hin argamsiisu.
Yeroo tokko Yihowaa wajjin walitti dhufeenya gaarii qaba ture.
Yeroo booda garuu ilmaan namootaa akka isa waaqeffatan hawwuu jalqabe.
Hawwii sirrii hin taane kana toʼachuu mannaa, isa keessatti akka guddatuu fi cubbuu akka dhalu heyyame.
Uumamni kun, Seexana isa dhugaa irra hin dhaabanne akka taʼe beekna.
Yihowaa irratti fincila kan kaasee siʼa taʼu, abbaa sobaa taʼeera.
Seexanni yeroo fincila kaasee jalqabee, diina Yihowaa isa guddaa taʼuu isaa argisiiseera; ilmaan namootaatiifis michuu taʼee hin beeku.
Maqaawwan Seexanaaf kennaman, inni hammam hamaa akka taʼe argisiisu.
Seexana jechuun, Mormituu jechuu siʼa taʼu, uumamni hafuraa hamaa taʼe kun ol aantummaa Waaqayyoo akka hin deggerre argisiisa; kanaa mannaa ol aantummaa isaa ni jibba, akkasumas cimsee morma.
Seexanni wanta kam iyyuu caalaa ol aantummaan Yihowaa hafee arguu barbaada.
Caaffata Qulqullaaʼoo qayyabachuun karaa hafuuraa wanta fooyyeffachuu qabnu nu hubachiisuudhaan alattis faayidaa biraa qaba.
Hubannaan wantoota inni jaalalaan kakaʼee raawwate irratti qabnu akka dabalu kan godhu siʼa taʼu, kun immoo caalaatti akka isa jaallannu godha.
Jaalalli isaaf qabnu yeroo guddatu, jaalalli inni nuuf qabus ni dabala; kunis walitti dhufeenya isaa wajjin qabnu cimsa.
Haa taʼu malee Yihowaatti caalaatti dhihaachuudhaaf, Macaafa Qulqulluu yeroo qayyabannu kaayyoo sirrii qabaachuu qabna.
akkana jedha: Si Waaqayyo isa tokkicha, isa dhugaa, Yesus Kristosin isa ati ergites beekuun isaanii jireenya bara baraa ti.
Kanaafuu, kaayyoon keenya beekumsa argachuu qofa utuu hin taʼin, Yihowaa akka Qaama tokkootti sirriitti beekuu taʼuu qaba.
Yihowaatti baayʼee yeroo dhihaannu, seenaawwan Macaafa Qulqulluu tokko tokko keessatti gocha taʼe tokko kan raawwate maaliif akka taʼe yoo nuu galuu baate illee baayʼee hin jeeqamnu.
Dhiheenyatti, jaarsoliin obboloonni karaa hafuuraa akka guddatan gargaaruu irratti milkaaʼina argatan, warra kaan yeroo leenjisanitti mala akkamiitti akka fayyadaman gaafatamanii turan.
Haalli jaarsoliin kun keessa jiran garaagarummaa guddaa kan qabu taʼus, yaadni isaan kennan kan wal fakkaatu taʼuun isaa baayʼee nama ajaaʼibsiisa.
Kun maal argisiisa?
Akkuma bara Phaawulositti ture leenjiin Macaafa Qulqulluu irratti hundaaʼe barattoota bakka hundumaatti gumiiwwan hunda keessatti argamaniif akka hojjetu nu hubachiisa.
Barsiisaan tokko haalli leenjiidhaaf mijataa taʼe akka jiraatu gochuu qaba.
Akkuma namni biqiltuu kunuunsu tokko sanyii facaasuu isaa dura lafa qotu ykn laaffisu, barsiisaan tokkos wanta haaraa barsiisuu isaa dura sammuu barataa isaa qopheessuu ykn isa jajjabeessuu qaba.
Barsiisonni warra kaan leenjisuuf haalli mijataa taʼe akka jiraatu gochuu kan dandaʼan akkamitti ree?
Mala Saamuʼel, yommuu Israaʼeloota akka bulchu Saaʼoliin qopheessetti itti fayyadamee wajjin wal fakkaatu fayyadamuudhaani.
Qeesonni saba Kiristiyaanaa, waaʼee Mootummaa Waaqayyoo lallabaa hin jiran.
Waaʼee Mootummichaa yoo dubbatan illee, hedduun isaanii Mootummaan kun miira ykn haala garaa Kiristiyaana tokkoo keessa jiru akka taʼetti ibsu.
Mootummaan Waaqayyoo bulchiinsa samii irra jiru akka taʼee fi Mootiin isaa Yesuus Kiristoos akka taʼe, rakkina ilmaan namootaa hundumaatiif furmaata akka fidu, akkasumas yeroo dhihootti hammeenya hundumaa lafa irraa akka balleessu namoota hin barsiisan.
Yesuusiin kan yaadatan iyyuu yeroo ayyaana Qillee fi ayyaana Faasikaatti dha.
Wanta Yesuus Bulchaa lafaa isa haaraa taʼuudhaan raawwatu waan beekan hin fakkaatu.
Wanti hojii lallabaatiif kakaasu maal akka taʼes hin hubatan.
Qarshii sassaabuu fi gamoowwan guguddaa ijaaruuf taʼuu hin qabu.
Dubbii Waaqayyootiin daldaluu hin qabnu.
Namoonni ergicha lallaban hojii kana hojjechuu isaaniitiin faayidaa dhuunfaa argachuuf yaaluu hin qaban.
Addaam yeroo Uumaa isaa irratti fincila kaasetti mirga ilmummaa kana dhabeera.
Dhaloota sana booda turan hedduu keessatti garuu, namoonni akka duumessa guddaa sanyii Addaam taʼan, ol aantummaa Waaqayyoo deggeruu filataniiru.
Namoonni kun gad of qabanii Uumaa isaaniitiif bitamuudhaan, Seexanni utuu hin taʼin, Yihowaan Abbaa isaanii fi akka supheetti kan isaan tolchu akka taʼu kan barbaadan taʼuu isaa argisiisaniiru.
Yaanni caqasa guyyaa harʼaa irra jiru, Waaqayyoof amanamoo taʼuu isaanii nu yaadachiisa.
Yeroo harʼaatti hafuuraa fi dhugaadhaan Yihowaa kan waaqeffatan hundi, gad of qabuu fi bitamuudhaan ilaalcha akkanaa qabaachuuf carraaqqii godhu.
Yihowaa, Abbaa keenya jedhanii waamuu fi akka supheetti akka isaan tolchu hubachuudhaan isaaf bitamuu akka ulfinaatti ilaalu.
Haalawwan ejjennoo kee akka laaffistu godhan beekuu fi moʼuuf ogummaa akka sii kennuuf Yihowaa kadhadhu.
Waaqeffannaa dhugaa deggeruudhaan ejjennoo cimaa qabaachuu keetiin kan kaʼe yoo hidhamte ykn yoo adabamte, ija jabinaan amantii kee cinaa dhaabachuu fi ariʼatama kam iyyuu moʼuuf jabina akka sii kennu kadhadhu.
Yihowaan Dubbii isaatti fayyadamee nu jabeessuu dandaʼa.
Caqasoota yeroo qorumsaatti adda taʼuuf si gargaaran irratti xiinxali.
Yeroo booda Kitaaba Qulqulluu argachuu hin dandeessu yoo taʼe, si jabeessuu akka dandaʼanitti caqasoota kana amma yaadatti qabadhu.
Dubbiin Waaqayyoo, abdii eebbawwan Mootummichi fidu irratti qabdus sii cimsuu dandaʼa.
Abdiin kun ariʼatama moʼuuf barbaachisaa dha.
Caqasa waaʼee eebba caalaatti argachuuf hawwituu ibsu filadhuutii, Jannata keessatti eebbawwan sana yeroo argattu yaadaan ilaali.
Tajaajiltoonni Yihowaa amanamoon lafa irra jiran, jechuunis Dhugaa Baatonni isaa jaarmiyaa adda taʼe qabu.
Dhugaa dha, jaarmiyaan kun namoota mudaa qabanii fi dogoggora raawwatan kan of keessatti qabate dha.
Taʼus hafuurri Waaqayyoo gumiin isaa inni addunyaa maratti argamu akka guddatuu fi akka dagaagu gochaa jira.
Guyyoonni dhuma sirna kanaa bara  yommuu jalqabanitti, lakkoofsi tajaajiltoota Waaqayyoo lafa irra turanii muraasa ture.
Haa taʼu malee, Yihowaan hojii lallabaa isaan hojjetan eebbiseera.
Waggoottan kurnan sana booda turanitti, namoonni haaraan miliyoonaan lakkaaʼaman dhugaa Kitaaba Qulqulluu baratanii Dhugaa Baatota Yihowaa taʼaniiru.
Yihowaan yaada caqasa guyyaa harʼaa irratti guddinni dinqisiisaa taʼe kun akka dhufu erga dubbate booda itti fufuudhaan, Ani Waaqayyoo dha; yeroo isaatti kana hundumaa, dafee nan raawwadha jedheera.
Raajiin kun guyyoota dhumaa kanatti raawwii isaa akka argate beekamaa dha.
Kanaan kan kaʼes, lakkoofsi saba Waaqayyoo yeroo ammaatti lafa irra jiranii, lakkoofsa uummataa biyyoonni hedduun qaban irra caaleera.
Yesuus, Abbaan isaa inni samii simbirrootaaf nyaata erga kennee, namootaaf akka kennu matumaa shakkii hin qabu ture.
Yihowaan nyaata afaan irra nu hin kaaʼu; garuu carraaqqii midhaan biqilchuuf ykn qarshii wanta yeroo hunda nu barbaachisu ittiin bitannu argachuuf goonu nuu eebbisuu dandaʼa.
Wanta nu barbaachisu nuu guutuuf, warri kaan waan qaban akka nuu kennan isaan kakaasuu dandaʼa.
Yesuus waaʼee simbirroota samiitiif daʼoo argamsiisuu dubbachuu baatus, Yihowaan uumamaan dandeettii fi wantoota mana isaanii ijaaruuf isaan gargaaran isaaniif kenneera.
Haaluma wal fakkaatuun, Yihowaan iddoo jireenyaa maatii keenyaaf taʼu akka argannu nu gargaara.
Yesuus yaada caqasa guyyaa harʼaa irratti argamu yommuu dubbatu lubbuu isaa ilmaan namootaatiif dabarsee kennuuf akka jedhu yaadatti qabatee akka taʼe hin shakkisiisu.
Nahimiyaa   wajjin wal bira qabii ilaali.
Kanaa mannaa, Yesuus jireenya xumura hin qabne akka argannuuf nuuf duʼe.
Sarjii fi haati manaa isaa Miiyuriyel warri naannoo afaan kan biraan dubbatamutti waggaa sadii oliif tajaajilan, ilmi isaanii umuriin isaa waggaa  taʼe sochiiwwan tiʼookraasiitti gammaduu akka dhiise hubatan.
Sarji akkana jedheera: Haalli kun ilmi keenya karaa hafuuraa guddina akka hin goone gufuu akka itti taʼe yeroo hubannu, gumii keenya isa duraatti deebiʼuuf murteessine.
Warri, gumii isaaniitti akka deebiʼan wantoonni godhan maalfaa taʼuu dandaʼu?
Tokkoffaa, ijoollee isaanii afaan biraa barsiisuuf, akkasumas Yihowaa akka jaallatan gochuuf yeroo fi meeshaalee gaʼaa akka qaban mirkaneeffachuu qabu.
Lammaffaa, ijoolleen isaanii sochiiwwan hafuuraatiif fedhii akka dhaban ykn naannoo afaan biraatiin itti tajaajilaa jiran sana akka hin jaallanne hubatu taʼa.
Haalawwan akkanaa keessatti, warri Kiristiyaanota taʼan, hamma ijoolleen isaanii dhugaadhaaf ejjennoo cimaa qabaatanitti gumii afaan ijoolleen isaanii caalaatti hubataniin geggeeffamutti deebiʼuu yaadu taʼa.
Kiristiyaanni tokko waggoota hedduudhaaf Waaqayyoon tajaajilaa kan ture taʼu illee, yaanni isaa wantoota foonii irratti akka xiyyeeffatu gochuu jalqabuu dandaʼa.
Haa taʼu malee, kun Kiristiyaana darbee darbee waaʼee nyaataa, hojii, bashannanaa ykn waaʼee hariiroo jaalalaa yaadu kan argisiisu miti.
Tajaajilaan Waaqayyoo kam iyyuu waaʼee wantoota kanaa yaaduun isaa hin oolu.
Yesuus nyaata nyaachuutti ni gammada ture; namoota kaanis nyaachiseera.
Bashannanni barbaachisaa akka taʼes beeka ture.
Phaawulosis gaaʼela keessatti saalqunnamtiin barbaachisaa akka taʼe barreesseera.
Jechi Afaan Giriikii Phaawulos itti fayyadame kun hiika sammuun ykn garaan nama tokkoo waan tokko irratti akka xiyyeeffatu gochuu, ilaalcha ykn yaada kaʼumsa taʼe irratti hundaaʼuudhaan, galma itti yaadame baasuuf dandeettii hubannaatti fayyadamuu jedhu kan qabu dha.
Namoonni akka fedha fooniitti jiraatan jireenyi isaanii fedhii uumamaan cubbuu raawwachuuf qabaniin akka bulu heyyamu.
Hayyuun tokko waaʼee namoota irratti caqasamanii yommuu ibsan akkana jedhaniiru: Yaanni isaanii kan irratti xiyyeeffatu, jechuunis wanti isaan jaallatan, wanti isaan yeroo baayʼee dubbatan, akkasumas wanti isaan irratti hirmaatanii fi iddoo guddaa kennaniif wantoota foonii ti.
Miilkiyaas  waaʼee yeroo bara  hanga jalqaba bara  jiruu, jechuunis waaʼee yeroo warri Lewwootaa itti qulqulleeffamanii ni ibsa.
Yeroo sanatti Gooftichi, jechuunis Yihowaan, Yesuus Kiristoos isa ergamaa kakichaa taʼee wajjin, namoota achi keessatti tajaajilaa turan qulqulleessuuf gara mana qulqullummaa hafuuraa dhufee ture.
Sabni Waaqayyoo qulqullaaʼe kunis sirreeffama barbaachisu erga argatee booda, itti gaafatamummaa dabalataa fudhachuuf qophaaʼeera.
Bara  tajaajiltoota Waaqayyootiif nyaata hafuuraa akka dhiheessuuf, garbichi amanamaanii fi ogeessi ni muudame.
Amma sabni Waaqayyoo dhiibbaa Baabilon Guddittii jalaa bilisa baʼeera.
Yeroo sanaa kaasee, sabni Waaqayyoo gaarummaa Yihowaa isa guddaadhaan kan kaʼe, beekumsi isaan waaʼee fedha Waaqayyoo qabanii fi jaalalli isaan Abbaa isaanii isa samiitiif qaban guddachuu isaa itti fufeera.
Yihowaan dursee waan nu jaallateef, nutis isa ni jaallanna.
Karaa itti Yihowaan jaalala isaa isa guddaa tajaajiltoota isaa amanamoo taʼaniif ibsu keessaa tokko isaan eebbisuuf dursa fudhachuu isaa ti.
Waaqa keenya caalaatti jaallachaa yommuu deemnu, akka inni jiru qofa utuu hin taʼin, namoota isa jaallatan yeroo hunda akka eebbisu amantiin qabnu caalaatti cimaa deema.
Amala Yihowaan ittiin beekamu keessaa inni guddaan tajaajiltoota isaa eebbisuu dha; akkas akka godhus argisiiseera.
Yihowaan warra cimsanii isa barbaaddatan akka eebbisu garaa guutuudhaan yoo amanne malee, amantiin keenya guutuu hin taʼu; sababiin isaas, amantiin wanta abdatan mirkanaaʼaa taʼanii eeggachuu jechuu dha.
Eeyyee, amantiin eebbawwan Waaqayyo waadaa nuuf gale mirkanaaʼaa taʼanii eeggachuu dabalata.
Akkuma caqasa guyyaa harʼaa irratti ibsametti, Yihowaan eebba isaa nuuf kennuuf nu afeera.
Afeerraa Yihowaan arjummaadhaan kakaʼee nuuf dhiheesse kan fudhannu yoo taʼe, dinqisiifannaa fi galateeffannaa guddaa akka qabnu argisiisna.
Wanta qabnutti gammadnee jiraachuun amantii Yihowaa irratti qabnu irratti kan hundaaʼe dha.
Kun, qabeenyaaf ilaalcha sirrii qabaachuuf nu gargaara.
Ilaalchi akkasii walitti dhufeenyi Yihowaa fi obboloota keenyaa wajjin qabnu wanta qarshiin bituu dandaʼu kam irra iyyuu guddaa akka caalu hubachuuf nu gargaara.
Namni waan qabutti gammadee jiraatu hin komatu, hin guungumu ykn dogoggora hin funaanu; akkasumas, hinaaffaa fi sassata warra jaalalli obbolummaa akka hin guddanne dhowwuu dandaʼan hin qabaatu.
Kanaa mannaa, waan qabanitti gammaduun amala arjummaa jajjabeessa.
Kana malees rakkinni akkamii iyyuu yoo nu mudate, amantiin Yihowaa irratti qabnu ija jabina nuu kenna.
Ija jabinni akkasii immoo, ilaalcha gaarii qabaachuuf, akkasumas obboloota keenya ijaaruu fi jajjabeessuuf nu gargaara.
Yeroo rakkina guddaatti illee, fayyinni keenya akka dhihaate beekuudhaan mataa keenya ol qabnee ol ilaaluu dandeenya.
Akkuma waaqeffattoota dhugaa bara durii, yeroo dhukkubsannu jajjabina, ogummaa fi gargaarsa isaa argachuuf Yihowaa kadhachuu ni dandeenya.
Taʼus, namni bara Daawititti jiraatee fi nama dadhabeef yaadu tokko bara baraaf jiraachuu isaa akka itti hin fufne beekna.
Kanaaf, Daawit yaada olitti ibsame yeroo barreessu, namni haala kanaan namootaaf yaadu tokko dinqiidhaan jiraachuu isaa itti fufuudhaan bara baraaf jiraata jechuu isaa hin turre.
Jechoonni geggeessaa hafuuraatiin barreeffaman kun Waaqayyo nama amanamaa warra kaaniif yaadu ni gargaara jechuu akka taʼan hubachuu dandeenya.
Akkamitti?
Daawit, Waaqayyo siree dhukkubaa irratti ol isa in qaba, fayyisees siree dhukkubaa irraa isa in kaasa jechuudhaan ibseera.
Eeyyee, namni isa dhabaadhaaf yaadu tokko, Waaqayyo isas taʼe amanamummaa inni argisiise akka argu mirkanaaʼaa taʼuu ni dandaʼa.
Qaamni isaa inni Waaqayyo isaaf kennee fi ofiin of haaromsuu dandaʼu sun akka fooyyaʼus taʼe dhukkuba isaa irraa akka fayyu isa gargaaruu dandaʼa.
Hiikni Addunyaa Haaraa kanaan dura Ingiliffaan qophaaʼe, caqasoota kanneen akka Lallaba  jiranii fi jechoota Shiiʼol jedhan qabatan hiikuu irratti, Kitaabota Qulqulluu Afaan Ingiliffaa warra jechoota kana Afaan Ibrootaa irraa fudhatan hordofeera.
Caqasni sun, Shiiʼol keessa bakka ati dhaquuf jirtu sana, hojjechuun, itti yaadanii waa qopheessuun, beekumsi, ogummaanis hin jiru jedha ture.
Hiiktonni afaan gara biraatti hiikan hedduun rakkinni armaan gadii isaan mudatee ture: Jechi Shiiʼol jedhu namoota afaan gara biraa dubbatan hedduu biratti hin beekamu, galmeewwan jechootaa isaanii keessattis hin argamu, akkasumas bakka taʼe tokko kan argisiisu fakkaata.
Kanaafuu, isa bara  haareffame irratti jechi Shiiʼol jedhuu fi Afaan Giriikiitiin immoo Haadis jedhu, Awwaala jedhamee sirriitti hiikamuudhaan ifa akka taʼu heyyamni kennameera.
Jechoonni Ingiliffaa warri yeroon itti darbes jijjiiramaniiru; akkasumas yaanni isaa inni sirrii taʼe utuu hin jijjiiramin caqasicha karaa ifa taʼee fi hubachuuf salphaa taʼeen kaaʼuuf carraaqqii cimaan godhameera.
Wantoota afaan gara biraa keessatti itti hojjetaman hojii irra oolchuun hiikkaan Ingiliffaa akka qaramu godheera.
Qayyabannaa Macaafa Qulqulluu geggeessuuf yeroo qophoofnu xiinxaluu qabna.
Tokkoon tokkoon barattoota keenyaa sammuutti qabachuudhaan, baratichi guddina akka godhu gargaaruuf gaaffii ilaalchaa isa gaafannu ykn fakkeenya itti himnu yaaduu dandeenya.
Wantoota kana irratti xiinxaluun amantii keenya waan cimsuuf, akkasumas qayyabannicha karaa buʼa qabeessa taʼee fi miira hoʼaadhaan geggeessuuf waan nu dandeessisuuf yeroon xiinxaluudhaan dabarsinu gammachiisaa taʼa.
Yeroo tajaajilaaf garaa keenya qopheeffannus haalli isaa akkasuma dha.
hiika bara  Macaafa Hojii Ergamootaa irraa boqonnaa tokko dubbisuun, miirri hoʼaan nuti tajaajilaaf qabnu akka ibiddaatti akka qabsiifamu godha.
Caqasoota Macaafa Qulqulluu fi barreeffama itti fayyadamuuf yaadne irratti xiinxaluun, tajaajila keenya akka gaariitti akka raawwannu nu gargaara.
Waaʼee namoota naannoo kee keessatti argamanii fi wanta xiyyeeffannaa isaanii harkisuu dandaʼuu yaadi.
Haala kanaan qophaaʼuun, hafuuraa fi humna Dubbii Waaqayyoo keessa jiru mulʼisuudhaan karaa buʼa qabeessa taʼeen dhugaa baʼuuf nu kakaasa.
Fedha isaa xiyyeeffannaa keessa utuu hin galchin murtoo gochuun Waaqayyo irratti amantii akka hin qabnee fi jaalala akka isaaf hin qabne argisiisa.
Bara Saamuʼelitti yeroo tokko Israaʼeloonni warra Filisxeemiin moʼamanii turan.
Sabni Waaqayyoo gargaarsii fi eegumsi baayʼee isaan barbaachisee ture.
Maal godhan ree?
Kottaa, nu gidduutti argamee harka diinota keenyaa akka nu oolchuuf sanduuqa kakuu Waaqayyoo Shiiloodhaa as in fidnaa! waliin jedhan.
Buʼaan isaa maal ture?
Ajjeechaan guddaan waan tureef, loltoota Israaʼel keessaa lafoo kuma soddomatu dhume.
Saanduqni kakuu Waaqayyoo in boojiʼame.
Israaʼeloonni saanduqa kakuu fudhachuun isaanii gargaarsa Yihowaa waan barbaadan fakkeessuu dandaʼa taʼa.
Dhugaan isaa garuu, qajeelfama Yihowaa akka isaan hin barbaanne argisiisa; yaada mataa isaanii kan hordofan siʼa taʼu, kun immoo rakkina guddaa geessiseera.
Amantii kee guddifachuuf wanti gochuu dandeessu kan biraan maali dha?
Wanti hamma cuuphamtutti baratte qofti akka si gaʼu sitti hin dhagaʼamin.
Raajiiwwan Macaafa Qulqulluu keessatti ibsamanii fi raawwii isaanii argatan hubadhu; kana gochuun kee amantii akka qabaattu godha.
Amantiin kee ulaagaa namoota amantii cimaa qaban irraa eegamuu wajjin kan wal simu taʼuu fi dhiisuu isaa gamaaggamuuf Dubbii Waaqayyootti fayyadamuu dandeessa.
Phaawulos ergamaan Kiristiyaanonni hidhata isaa taʼan isaan amantii isaatiin, innis amantii isaaniitiin wal jajjabeessuu akka dandaʼan dubbatee ture.
Namoota nu faana Yihowaa waaqeffatanii wajjin, keessumaa immoo namoota amantiin isaanii qoramee ilaalamee wajjin yeroo taanu, amantii walii jabeessuu dandeenya.
Hiriyummaa gadheen amantii kan balleessu siʼa taʼu, hiriyummaa gaariin garuu amantii jabeessa.
Walitti qabamuu keenya akka hin dhiisne, kanaa mannaa wal jajjabeessuu keenya akka itti fufnu sababiin itti gorfamne tokko kana dha.
Tajaajiltoonni Yihowaa yaada garaa isaanii leenjisuu barbaadu.
Akeekkachiisni yaadni garaa isaanii isaaniif kennu wanta sirrii fi dogoggora, akkasumas gaarii fi gadhee taʼee ilaalchisee ulaagaa Dubbii Waaqayyoo keessatti ibsamee wajjin kan wal simu akka taʼu gochuu barbaadu.
Yaadni garaa akka gaariitti leenjiʼe gumii Kiristiyaanaa keessatti dhiibbaa gaarii geessisuu dandaʼa.
Haa taʼu malee, yaada garaa leenjisuu fi itti fayyadamuun dandeettii sammuu qofa kan argisiisu miti.
Macaafni Qulqulluun yaada garaa gaarii taʼe amantii fi jaalalaa wajjin wal qabsiisa.
Phaawulos, Jaalala garaa qullaaʼaa keessaa, yaada garaa hin booraʼin keessaa fi amantii gowwoomsaa hin qabne keessaa baʼu dammaqsuudhaaf in barsiifna jechuudhaan barreesseera.
Yommuu yaada garaa keenya leenjisnuu fi dhaggeeffannu, jaalalli Yihowaadhaaf qabnu ni guddata, amantiin keenyas ni jabaata.
Akkaataan yaada garaa keenyatti itti fayyadamnu karaa hafuuraa hammam cimoo akka taane, garaa akkamii akka qabuu fi Yihowaa gammachiisuuf fedhii hammamii akka qabnu argisiisa.
Dhuguma iyyuu, yaadni garaa keenya nama akkamii akka taane kan argisiisu dha.
Yesuus kadhannaa akka fakkeenyaatti barsiise keessatti wanti jalqaba irratti caqase maqaan Waaqayyoo akka qulqullaaʼu dha.
Yihowaan qulqulluu waan taʼeef, qajeelfamnii fi seerri inni baasu hundis qulqulluu dha.
Haa taʼu malee, Seexanni dhaaba Eeden keessatti mirga Waaqayyo ilmaan namootaatiif seera baasuuf qabu irratti gaaffii kaaseera.
Seexanni waaʼee Yihowaa soba dubbachuudhaan maqaa Waaqayyoo isa qulqulluu balleesseera.
Karaa biraatiin immoo, Yesuus maqaa Yihowaa garaadhaa jaallata ture.
Yesuus maqaa Waaqayyoo qulqulleessuu irratti gumaacha godheera.
Lafa irratti jireenya mudaa hin qabne jiraachuudhaan, qajeelfamawwan Yihowaan uumamawwan isaa dandeettii yaaduu qabaniif baasu sirrii kan taʼanii fi kan isaan fayyadan taʼuu isaanii mirkaneesseera.
Yesuus Abbaa isaa isa samiitiif hanga dhumaatti amanamaa taʼee jiraachuudhaan, ilmaan namootaa mudaa hin qabne qajeelfama Yihowaatiif guutummaatti ajajamuu akka dandaʼan mirkaneesseera.
Hisqiyaas abbaan isaa mootota Yihudaa warra hamoo keessaa tokko taʼus, inni mootota gaggaarii keessaa tokko taʼuu dandaʼeera.
Hisqiyaas dogoggora guguddaa abbaan isaa hojjete sirreessuu jalqabe.
Kanas kan godhe, mana qulqullummaa qulqulleessuudhaan, uummatichi dhiifama akka argatu Waaqayyoon kadhachuudhaan, akkasumas duula balʼaa godhee waaqayyolii tolfamoo balleessuudhaan ture.
Hisqiyaas yeroo mootiin Asor Senaaheriib Yerusaalemiin akka balleessu sossodaachise dabalatee yeroo rakkoowwan gurguddaan isa mudatanitti ija jabinaa fi amantii guddaa akka qabu argisiiseera.
Fayyina argachuuf Waaqayyotti amanameera; dubbiidhaanis taʼe fakkeenya taʼuudhaan saba isaa jajjabeesseera.
Yeroo booda of tuuluu isaatiin kan kaʼe sirreeffamni yeroo isaaf kennametti gad of qabee yaada geddarateera.
Ifatti hubachuun akka dandaʼamutti, Hisqiyaas seenaan isaa inni duraa seenaa isaa isa boodaa akka balleessu ykn jireenya gara fulduraa akka isa dhabsiisu hin heyyamne.
Kanaa mannaa, michuu Yihowaa taʼuu isaa argisiiseera, fakkeenya gaariis nuuf taʼeera.
Gaarummaan eenyuuf amanamaa taʼuu akka qabdu murteessuun yommuu si rakkisu si gargaaruu dandaʼa.
Fakkeenyaaf, Dhugaa Baatuun tokko cubbuu cimaa akka hojjete akka gaariitti ni beekta taʼa.
Keessattuu namni sun michuu ykn fira kee yoo taʼe, isaaf amanamaa taʼuu akka qabdu sitti dhagaʼamuu dandaʼa.
Cubbuu namni sun hojjete kan dhoksitu yoo taʼe garuu, Waaqayyoof amanamaa taʼaa hin jirtu jechuu dha.
Hunda dura Yihowaadhaaf amanamaa taʼuu akka qabdu beekamaa dha.
Gaarummaa argisiisi, akkasumas ejjennoo cimaa qabaadhu.
Michuun ykn firri kee gargaarsa jaarsolii akka gaafatu jajjabeessi.
Inni ykn ishiin yeroo murtaaʼe keessatti yoo kana gochuu baatan, Waaqayyoof amanamaa taʼuun kee dhimma sana jaarsoliitti akka himtu si kakaasuu qaba.
Akkana yoo goote jaarsoliin nama kana garraamummaadhaan sirreessuuf waan yaalaniif, Yihowaadhaaf amanamaa taata, akkasumas michuu ykn fira kee sanattis gaarummaa argisiista.
Qarshii sassaabuu wajjin haala wal qabateen Dhugaa Baatonni Yihowaa maqaa akkamii qabu?
Hojiin isaanii kan deggeramu buusii qarshii fedhiidhaan godhamuuni.
Galmawwan Mootummaatti ykn walgaʼiiwwan guguddaa irratti qarshiin hin sassaabamu.
Taʼus, Dhugaa Baatonni Yihowaa bara  qofatti misiraachicha lallabuudhaan saʼaatii biliyoona
kan dabarsan siʼa taʼu, jiʼa jiʼaan qoʼannaawwan Kitaaba Qulqulluu miliyoona sagalii ol taʼan kaffaltii malee geggeessaniiru.
Kan nama dinqisiisu, kaffaltii malee hojicha hojjechuu isaanii qofa utuu hin taʼin, gammachuudhaan baasii mataa isaaniitiin hojjechuu isaanii ti.
Qorataan tokko, Galmi isaanii inni guddaan lallabuu fi barsiisuu dha.
Qeesota qarshii isaanii jalaa qisaasanis hin qaban jechuudhaan waaʼee hojii Dhugaa Baatota Yihowaa dubbataniiru.
Hojii kana hojjechuuf kan nu kakaasu maali dha ree?
Gabaabumatti, hojii kana fedhiidhaan kan hojjennu Yihowaa fi namoota waan jaallannuufi dha.
Fedhiidhaan hojjechuun keenya immoo raajiin caqasa guyyaa harʼaa irratti argamu raawwii isaa akka argatu godha.
Fakkeenyi tajaajiltoota Waaqayyoo amanamoo taʼan irraa argannu ogummaa fi jabina jabaannee dhaabachuuf nu gargaaru nuuf argamsiisuu dandaʼa.
Fakkeenyaaf, Shaadraak, Meshaakii fi Abedneegoon fakkii Bulchiinsa Baabilon bakka buʼu waaqeffachuu didaniiru.
Dhugaa Baatonni yeroo harʼaa jiran waaʼee murtoo isaan godhan kanaa dubbisuun isaanii, alaabaa biyya isaanii waaqeffachuu akka didan ija jabina isaaniif kenneera.
Yesuusis walitti buʼiinsa siyaasaa fi hawaasaa addunyaa irraa guutummaatti walaba taʼee jiraateera.
Fakkeenyi inni kaaʼe warra kaan irratti dhiibbaa akkamii akka geessisu hubachuudhaan, Jabaadhaa! jechuudhaan duuka buutota isaa jajjabeesseera.
Obboloonni gumii kee keessa jiranis si gargaaruu dandaʼu.
Miseensonni gumiis rakkina si irra gaʼaa jiru yoo beekan si jajjabeesuu dandaʼu.
Akka siif kadhatan isaan gaafadhu.
Dhugaa dha, obboloonni keenya akka nu gargaaranii fi akka nuuf kadhatan yoo barbaadne, nutis akkasuma isaaniif gochuu qabna.
Dhugaa Baatonni Yihowaa walitti qabamuudhaaf yeroo hunda iddoo guddaa kennu.
Akkuma gumiin Kiristiyaanaa hundeeffameen, duuka buutonni Yesuus walitti qabamuu jalqabanii turan.
Atis akkuma isaanii yeroo hunda walgaʼii gumii irratti argamuuf fedhii akka qabdu beekamaa dha.
Taʼus, wantoonni Kiristiyaanota hundatti gufuu taʼan jiru.
Hojiin keenya, yeroo dhabuun keenya ykn sochii guyyaa guyyaatti goonuun kan kaʼe dadhabuun keenya, walgaʼii irratti argamuun akka nutti ulfaatu gochuu dandaʼa.
Haa taʼu malee, faayidaa walgaʼiiwwan irraa argannu kan dinqisiifannuu yoo taʼe, gufuuwwan kana moʼuu fi walgaʼii irratti argamuu amaleeffachuuf kakaʼuu dandeenya.
Obboloonni keenya tokko tokko haalawwan humna isaaniitii ol taʼaniin, fakkeenyaaf dhukkuba cimaadhaan kan kaʼe walgaʼiiwwan irratti yeroo hundumaa argamuu hin dandaʼan.
Jaarsoliin immoo tarii bilbilaan isaaniif dabarsuudhaan ykn isaaniif waraabuudhaan obboloonni humni isaanii daangeffame kun sagantaawwan hafuuraa irraa faayidaa akka argatan gargaaruu dandaʼu.
Yiftaan, seenaa Israaʼelootaa gadi fageenyaan beekuun isaa, wanta Yihowaa duratti sirrii taʼee fi sirrii hin taane beekuuf isa gargaareera.
Dhugaawwan buʼuuraa Seera Musee keessatti argaman yaadaa fi garaa Yiftaa jijjiiraniiru.
Yiftaan, Yihowaan haaloo qabachuu akka jibbu beeka ture; Waaqayyo sabni isaa akka wal jaallatan isaan irraa eega.
Akkasumas Seerichi namni tokko, nama isa jibbu illee dabalatee, wanta warra kaaniif barbaachisu gochuu akka qabu barsiisa ture.
Yoseef isa obboloonni isaa yoo isa jibban iyyuu dhiifama isaaniif godhe dabalatee, fakkeenyi namoota amanamoo taʼanii deebii Yiftaan kenne irratti dhiibbaa gaarii godhee taʼuu hin oolu.
Yiftaan, wantoota akkanaa irratti xiinxaluun isaa, jireenya Yihowaa gammachiisu akka filatu isa gargaareera.
Amalli obboloota isaa akka isa miidhe hin shakkisiisu; taʼus Yihowaa fi saba Isaa tajaajiluu irraa duubatti akka jedhu isa hin goone.
Sabni Waaqayyoo yeroo hunda Yihowaa jajachuu fi fedhii isaa warra kaanitti beeksisuuf dandeettii dubbachuuf qabanitti, jechuunis qooqatti ni fayyadamu.
Yeroo dhihoodhaa asitti qooqatti fayyadamanii waaqeffannaa qulqulluu babalʼisuuf karaan hunda irra caalu Kitaaba Qulqulluu hiikuu taʼeera.
Yeroo ammaatti hiikkaawwan Kitaaba Qulqulluu kumaatamaan lakkaaʼaman kan jiran taʼus, hiikkaawwan kun akkaataa amanamummaadhaan ergaa isa barreeffama jalqabaa irra jiru itti dabarsan irratti garaa garummaa qabu.
Bara  Koreen Kitaaba Qulqulluu Hiika Addunyaa Haaraa seerawwan hiikkaa afaanota  ol taʼaniin itti hojjetamaa ture qopheesseera.
Seerawwan kunis akka armaan gadiitti ibsamaniiru:  Maqaa Waaqayyoo Kitaaba Qulqulluu keessatti iddoo isaa isa duraatti deebisuudhaan maqaa kana qulqulleessa.
Bakka dandaʼametti ergaa isa jalqaba geggeessaa hafuuraatiin barreeffame jechaa jechatti hiika; jechaa jechatti hiikuun ergaa isaa kan jalʼisu yeroo taʼutti garuu yaada isaa isa sirrii dabarsa.
Qooqa hubachuuf salphaa taʼee fi dubbisuuf nama kakaasutti fayyadama.
Warra kaanii wajjin nagaa hin uumnu yoo taʼe, carraaqqiin nuti Waaqayyoon tajaajiluuf goonu, jechuunis kadhannaan, walgaʼii irratti argamuun, tajaajila baʼuun, akkasumas sochiiwwan waaqeffannaa kaan irratti hirmaachuun keenya gatii hin qabaatu.
Dogoggora warra kaanii isaaniif dhiisuuf fedhii hin qabnu taanaan, michuu Waaqayyoo taʼuu hin dandeenyu.
Kiristiyaanonni hundi warraa kaaniif dhiifama gochuu fi nagaa uumuu ilaalchisee of eeggannoodhaan, akkasumas amanamummaadhaan irratti yaaduu qabu.
Obboloota hidhata amantii kee taʼaniif dhiifama ni gootaa?
Isaanii wajjin yeroo dabarsuun si gammachiisaa?
Yihowaan tajaajiltoonni isaa dhiifama akka godhan barbaada.
Qalbiin kee gama kanaan fooyyaʼiinsa gochuu akka qabdu yoo sitti hime, Yihowaan akka si gargaaru kadhadhu! Abbaan keenya inni samii kadhannaa gad of qabuudhaan dhihaatu akkanaa ni dhagaʼa; deebiis ni kenna.
Maqaa Israaʼeloota hafuuraa yeroo ammaa lafa irratti argaman hundumaa beekuun kan hin dandaʼamne erga taʼee, miseensonni hoolota kan biraa isaanii wajjin dhaquu kan dandaʼan akkamitti?
Namoota kurnan fakkeenyaan ibsaman ilaalchisee wanta raajii Zakaariyaas keessatti ibsame hubadhu.
Namoonni kun, fiixee uffata nama Yihudii tokko qabanii, Waaqayyo sii isinii, NW wajjin akka jiru waan dhageenyeef, nuyis sii isinii, NW wajjin achi in dhaqna in jedhu.
As irratti kan caqasame Yihudii tokko qofa taʼus, bakka lamaan irratti iyyuu ibsi maqaa isin jedhu galeera.
Kanaafuu, Yihudiin hafuuraa kun garee dibamtootaa hunda kan argisiisu malee nama tokko qofa kan argisiisu taʼuu hin dandaʼu! Kanaafuu, Yihudii hafuuraa hunda adda baafatanii beekuunii fi isa ykn ishii wajjin deemuun barbaachisaa miti.
Kanaa mannaa, garee namoota kanaa beekuu fi garee kana deggeruu qabna.
Kitaabni Qulqulluun matumaa nama tokko duukaa akka buunu nu hin jajjabeessu.
Geggeessaan keenya Yesusi dha.
Namoonni jaallatamuu fi jaallachuu akka barbaadanitti uumaman.
Wanti isaan barbaachisu kun wantoota akka tasaa uumamaniin, gaddaan, rakkina fayyaatiin, rakkina qarshiitiin ykn tajaajila irratti milkaaʼina dhabuudhaan kan kaʼe utuu hin guutamin yoo hafe salphaatti abdii kutachuu dandaʼu.
Yihowaan akka nu hin jaallanne nutti dhagaʼamuu yoo jalqabe, isa duratti iddoo guddaa akka qabnuu fi harka keenya mirgaa qabee nu gargaaruuf qophaaʼaa taʼuu isaa yaadachuu qabna.
Yoo isaaf amanamoo taane matumaa nu hin irraanfatu.
Birijat isheen erga abbaan manaa ishee duʼee booda ijoollee lama kophaa ishee guddisaa jirtu akkana jetteetti: Sirna Seexanaa kana keessatti ijoollee guddisuun keessumaa haadha ykn abbaa qeentee taʼaniif baayʼee rakkisaa dha.
Taʼus, Yihowaan yeroo rakkinaatti qajeelfama waan naa kenneef akka na jaallatu mirkaneeffadheera; akkasumas, rakkinni humna kootii ol taʼe akka na irra gaʼu hin godhu.
Yihowaan Waaqayyo isa jabaatanii dhaabachuu fi jajjabina namaaf kennu dha.
Rakkina nu mudatu qofa utuu hin taʼin, akkaataa naannoon keenya, miirri keenyaa fi uumamni keenya dhiibbaa nu irratti godhu guutummaatti hubachuu kan dandaʼu isa qofa dha.
Kanaafuu, jabaannee akka dhaabannu eenyu iyyuu caalaa nu gargaaruu kan dandaʼu isa dha.
Waaqayyo kadhannaa nuti jabina argachuuf dhiheessinuuf deebii kan kennu akkamitti?
Qorumsa dandaʼuuf Yihowaa yommuu kadhannu karaa itti keessaa baanu nuuf qopheessa.
Yihowaan qorumsicha hambisuuf haalawwan ni jijjiiraa?
Tarii akkas gochuu dandaʼa.
Yeroo baayʼee garuu, jabaanne dhaabachuu akka dandeenyuuf, karaa itti keessaa baanu nuu qopheessa.
Eeyyee, Yihowaan obsaa fi gammachuudhaan guutummaatti jabaannee akka dhaabannuuf nu cimsa.
Yihowaan karaa qaamaa, sammuu fi miiraa hirʼina akka qabnu sirriitti waan beekuuf, rakkinni nu mudate tokko hamma amanamummaa keenya nu dhabsiisutti akka guddatu matumaa hin heyyamu.
Walitti buʼiinsawwan Kiristiyaanota gidduutti uumaman keessaa baayʼeen isaanii, isaanuma gidduutti furamuu kan dandaʼanii fi kan qabani dha.
Haa taʼu malee, Yesuus dhimmi tokko tokko gumiitti geeffamuu akka dandaʼu dubbateera.
Namni balleesse tokko, obboleessa isaa, ragootaa fi gumii dhaggeeffachuu yoo dide maaltu taʼa?
Akka nama Waaqayyotti hin amannee fi akka nama qaraxa sassaabuutti ilaalamuu qaba.
Akka yeroo harʼaatti immoo, gumiidhaa baafamuu qaba jechuu dha.
Tarkaanfiin kun hamma kana cimaa taʼuun isaa, cubbuun kun walitti buʼiinsa salphaa akka hin turre argisiisa.
Kanaa mannaa,  cubbuu namoota dhimmichi ilaallatu gidduutti furamuu qabuu fi  cubbuu cimaa yoo furuun dadhabame gumiidhaa baasisuu dandaʼu ture.
Tarii cubbuun akkanaa gowwoomsaa fi maqaa namaa balleessuu kan dabalatu taʼuu dandaʼa.
Tarkaanfiiwwan sadan Yesuus caqase hojii irra kan oolan, haalawwan irratti galmeeffaman yeroo uumamanitti qofa dha.
Hundi keenya iyyuu kutaa Kitaaba Qulqulluu baayʼee jaallannu akka qabnu beekamaa dha.
Namoonni tokko tokko Wangeelota amalawwan Yihowaa Yesuus irratti mulʼatan akka gaariitti ibsan jaallatu.
Kaan immoo kutaawwan Kitaaba Qulqulluu raajii of keessatti qabatan, tarii kitaaba Mulʼataa isa wanta dhiheenyatti taʼuu qabu qabate jaallatu taʼa.
Nu keessaa macaafa Faarfannaa irraa jajjabina kan hin arganne ykn macaafa Fakkeenyaa irraa barumsa gaarii kan hin arganne jiraa?
Dhuguma iyyuu Kitaabni Qulqulluun kitaaba nama hundaaf taʼu dha.
Kitaaba Qulqulluu waan jaallannuuf, barreeffamoota keenya Kitaaba Qulqulluu irratti hundaaʼanis ni jaallanna.
Fakkeenyaaf, nyaata hafuuraa bifa kitaabotaa, birooshurootaa, barruulee fi bifa barreeffamoota kaaniitiin qophaaʼe ni dinqisiifanna.
Qophiiwwan Yihowaan nuu godhe kun, karaa hafuuraa dammaqoo taanee akka jiraannu, akka gaariitti akka soorannuu fi amantii cimaa kan qabnu akka taanu godhu.
Kun keessumaa seenaa yeroo dhihoo dura raawwatame, jechuunis yeroo saboonni haala suukanneessaa taʼeen waraana cimaa keessa seenanitti barbaachisaa taʼuun isaa mirkanaaʼeera.
Fakkeenyaaf, Waraana Addunyaa Lammaffaa qofa irratti namoonni gara miliyoona  taʼan ajjeefamaniiru.
Haa taʼu malee, Dhugaa Baatonni Yihowaa ajjeechaa addunyaa maratti raawwatame sana irratti hin hirmaanne.
Kun immoo dhiiga nama hundumaa irraa qulqulluu taʼanii akka jiraatan isaan gargaareera.
Sabni Waaqayyoo kan guddatan addunyaa diinummaadhaan guutamee fi Kitaabni Qulqulluun Seexanni inni waaqa sirna kanaa taʼe akka toʼatu ibsu keessatti dha.
Seexanni fedhii isaa raawwachuuf akkuma sabqunnamtii addunyaatti fayyadamu, siyaasattis ni fayyadama.
Haa taʼu malee, misiraachichi akka hin lallabamne dhaabsisuu hin dandaʼu.
Taʼus, yeroo gabaabaan qofti akka isa hafe waan beekuuf, namoonni waaqeffannaa dhugaa irraa akka garagalan gochuuf yaala; kana gochuufis mala adda addaatti fayyadama.
Dubbiin keenya dhugumaan wanta namoota nu dhaggeeffataniif barbaachisu taʼuu dandaʼa; taʼus dubbachuuf yeroo caalaatti mijaaʼaa taʼe yoo filachuu banne wanti jechuu barbaanne dogoggoraan hubatamuu dandaʼa.
Fakkeenyaaf, Bitootessa  kirkirri lafaa fi sunaamiin kutaawwan baha Jaappaan rukutuudhaan magaalota achi jiran hunda haxaaʼee balleessee ture.
Namoonni  ol taʼanis lubbuu isaanii dhabaniiru.
Yeroo kanatti Dhugaa Baatonni Yihowaa naannoo sana jiran, akkuma namoota naannoo isaanii jiranii kan miidhaman taʼanis, Kitaaba Qulqulluutti fayyadamanii namoota gaddan jajjabeessuuf carraa argatan hundatti fayyadamaniiru.
Haa taʼu malee, namoonni naannoo sana jiran hedduun amantii Budihistii cimsanii kan hordofan waan taʼaniif waaʼee Kitaaba Qulqulluu xinnoo xinnoo qofa beeku ykn matumaa hin beekan turan.
Obboloonni keenya kana waan beekaniif, balaa sana booda namoota gaddaaf saaxilaman sanatti yeruma sana waaʼee duʼaa kaʼuu dubbachuun yeroo sirrii akka hin taane hubataniiru.
Kanaa mannaa kennaa dubbachuuf qabanitti fayyadamanii, jajjabina kennuu irratti, akkasumas wantoonni gaddisiisoon akkasii namoota qulqulluu taʼan irra kan gaʼan maaliif akka taʼe Kitaaba Qulqulluu irraa ibsa kennuu irratti xiyyeeffatan.
Qophiin Waaqayyo akka suphee lallaafaa taʼuu keenya akka itti fufnu nu gargaaruuf nuu godhe Dubbii isaa, gumii Kiristiyaanaa fi tajaajila dirree kan dabalatu dha.
Akkuma bishaan suphee laaffisu, guyyaa guyyaadhaan Kitaaba Qulqulluu dubbisuu fi irratti xiinxaluun harka Yihowaa keessatti lallaafoo akka taanu nu gargaaruu dandaʼa.
Yihowaan mootonni Israaʼel Seera Waaqayyoo ofii isaaniitiif akka barreeffatanii fi guyyaa guyyaadhaan akka dubbisan irraa eega ture.
Ergamoonni Yesuus, Kitaaba Qulqulluu dubbisuu fi irratti xiinxaluun tajaajila isaaniitiif akka isaan gargaaru hubatanii turan.
Wanta barreessan keessatti al dhibbaan lakkaaʼamuuf Kitaaba Qulqulluu Afaan Ibrootaa irraa caqasaniiru ykn yaada isaa ibsaniiru; namoonni lallabamuuf sunis akkuma kana akka godhan jajjabeessaniiru.
Yeroo harʼaatti nutis guyyaa guyyaadhaan Dubbii Waaqayyoo dubbisuu fi kadhannaadhaan irratti xiinxaluun barbaachisaa taʼuu isaa ni hubanna.
Akkana gochuun keenya Yihowaa duratti gad of qabnee jiraachuu fi harka isaa keessatti lallaafoo taʼuuf nu gargaara.
Warri Giibeʼon, Israaʼeloota deggeraa kan jiru Waaqa dhugaa akka taʼe hubataniiru.
Rahaabis, wantoota bara isheetti raawwataman irratti harka Waaqayyoo arguu dandeesseetti.
Yihowaan saba isaa kan oolche akkamitti akka taʼe waan hubatteef gaaddota basaastota Israaʼel lamaaniin, Waaqayyo biyya kana akka isiniif kenne ani beeka jetteetti.
Ejjennoo akkasii qabaachuun ishee rakkina kan itti fidu taʼus, Yihowaan ishees taʼe maatii ishee oolchuu akka dandaʼu amantii qabaachuu ishee argisiisteetti.
Fakkeenyonni Kitaaba Qulqulluu kaan Waaqayyoon arguu ykn harka isaa arguu jechuun maal jechuu akka taʼe hubachuuf nu gargaaru.
Yihowaa yeroo beeknu, amaloota isaa fi wantoota inni raawwatu ija qalbii keenyaan waan arginuuf harka isaa arguu ni dandeenya.
Fakkeenya namoota bara duriittis taʼe yeroo harʼaatti Yihowaan saba isaa yommuu deggeru arganii hordofuu akka barbaannu beekamaa dha.
Dhimmoota hafuuraa irratti yaaduu itti fufuun keenya, dhugaa miira hoʼaadhaan lallabuuf nu dandeessisa.
Haala kanaan obboloota keenya, akkasumas namoota fedhii qabanii fi tajaajila irratti argannuuf madda jajjabinaa taʼuu dandeenya.
Kennaa Waaqayyoo isa guddaa, jechuunis aarsaa furii Yesus irratti gadi fageenyaan xiinxaluun keenya, mirga Abbaa keenya isa qulqulluu kan taʼe Yihowaa wajjin michoomuuf arganneef iddoo guddaa kennuuf nu gargaara.
Maark inni lammii Afriikaa Kibbaa taʼee fi siyaasa keessa galuu diduu isaatiin waggaa sadiif hidhame akkana jedheera: Xiinxaluun adeemsa nama gammachiisuu wajjin wal fakkaachuu dandaʼa.
Dhimmoota hafuuraa irratti hammuma xiinxalle, waaʼee Waaqa keenya Yihowaa caalaatti wantoota haaraa baranna.
Yeroo tokko tokko yommuun abdii kutadhuu fi yeroo gara fuulduraa ilaalchisee yommuun dhiphadhu caqasa Macaafa Qulqulluu tokko irrattan xiinxala.
Kana gochuun koo akka na tasgabbeesse natti dhagaʼama.
Obboleettii shamarreen Faransaay keessa jiraattu, Barsiisonni mana barumsaa keenyaa amma iyyuu barattoonni Kitaaba Qulqulluutti amanan jiraachuun isaanii baayʼee isaan dinqisiisa jetteetti.
Akka dargaggeessa Yihowaa tajaajilu ykn akka nama waaʼee Isaa barachaa jiru tokkootti, yaada namoota baayʼee biratti fudhatama qabu kan akka, Uumaatti amanuu mannaa jijjiirama tirannaatti amanuu hordofuu akka qabdu sitti dhagaʼamaa?
Taanaan, amantii kee cimsachuu fi amantiin kee cimaa taʼe akka itti fufuuf tarkaanfiin fudhachuu dandeessu jira.
Tarkaanfiin inni jalqabaa dandeettii yaaduu isa si eeguu fi Waaqayyo siif kennetti fayyadamuu dha.
Kunis falaasamoota addunyaa amantii kee si jalaa balleessuu dandaʼan irraa si eega.
Amantii dhugaan Waaqayyoon ilaalchisee beekumsa sirrii argachuu irratti kan hundaaʼe dha.
Kanaaf Dubbii Waaqayyoo fi barreeffamoota keenya yommuu qoʼattan, irra fiiguudhaan hin dubbisinaa.
Wanta dubbistan hubachuu akka dandeessaniif dandeettii yaaduu keessanitti fayyadamaa.
Hafuurri qulqulluun karaawwan hedduudhaan nu tolchuu dandaʼa.
Fakkeenyaaf, namummaa akka Kiristoos isa firii hafuura Waaqayyoo argisiisuudhaan mulʼatu horachuuf nu gargaaruu dandaʼa.
Gosa firii kanaa keessaa inni tokko jaalala dha.
Ajajawwan isaa baʼaa ulfaatoo akka hin taane hubachuudhaan, Waaqayyoon ni jaallanna; isaaf ajajamuus taʼe inni akka nu tolchu ni barbaadna.
Hafuurri qulqulluun dhiibbaa addunyaan kunis taʼe hafuurri isaa inni gadheen nu tolchuuf nu irra geessisan moʼuufis nu gargaaruu dandaʼa.
Phaawulos ergamaan inni yeroo dargaggeessa turetti dhiibbaa koorri geggeessitoota amantii Yihudii irraan gaʼeen guutummaatti moʼamee ture yeroo booda, Karaa isa humna anaaf kennu sanaatiin jabina waan hundumaatiif na barbaachisu qaba jedhee barreessuu dandaʼeera.
Kanaafuu, nutis akkuma Phaawulos hafuura qulqulluu argachuuf kadhachuu keenya itti haa fufnu.
Yihowaan himata garraamonni garaadhaa dhiheessan hin tuffatu.
Xalayaan Yaaqoob amantiin Kiristiyaanonni qaban inni dhugaan amanuu qofa utuu hin taʼin, wanta hojiidhaan argisiifamuu qabu akka taʼe ibseera.
Yaaqoob akkana jedhee barreesseera: Amantii kee hojii irraa addaan baasii natti argisiisi, ani immoo amantii koo hojiidhaan sitti nan argisiisa.
Yaaqoob itti fufuudhaan garaa garummaa wanta tokko akkasumaan amanuu fi amantii qaban hojiidhaan argisiisuu gidduu jiru mulʼiseera.
Jinniiwwan illee Waaqayyo jiraachuu isaa beeku; garuu amantii dhugaa hin qaban.
Kanaafuu, kaayyoo Waaqayyoo ni mormu.
Faallaa kanaatiin, Yaaqoob nama amantii qabu tokko ilaalchisee akkana jedhee gaafate: Abbaan keenya Abrahaam ilma isaa Yisihaaqiin iddoo aarsaa irratti erga dhiheessee booda qajeelaa jedhamee kan waamame hojiidhaan hin turree?
Amantiin isaa hojii isaa wajjin hojjechaa akka turee fi amantiin isaa hojii isaatiin guutuu akka taʼe ni argita.
Achiis Yaaqoob amantiin hojiidhaan argisiifamuu akka qabu mulʼisuuf yaada caqasa guyyaa harʼaa irratti argamu dubbate.
Saayinsiin hawaa fi lafa ilaalchisee wantoota hedduu bira gaʼeera; kun immoo jireenya keenya keessatti faayidaa hedduu nuuf argamsiiseera.
Haa taʼu malee, saayinsiin gaaffilee hedduudhaaf deebii kennuu hin dandeenye.
Fakkeenyaaf, qorattoonni urjii hawaan akkamitti akka uumame ykn maaliif lafa irra akka jiraannu sirriitti nutti himuu hin dandaʼan.
Kana malees, ilmaan namootaa bara baraaf jiraachuuf fedhii cimaa akka qabaatan kan godhe maal akka taʼe ibsuu hin dandaʼan.
Gaaffileen guguddaan deebii utuu hin argatin hafan hedduun kan jiraatan maaliifi?
Tokkoffaa saayintistoonni hedduunii fi namoonni kaan yaada kan Waaqayyoo hin taane waan babalʼisanii fi barumsa jijjiirama tirannaa waan deggeraniifi dha.
Haa taʼu malee, Yihowaan kitaaba isaa keessatti gaaffilee guguddaa namoonni hundi qabaniif deebii ni kenna.
Jireenyi keenya seerawwan uumamaa hin jijjiiramnee fi amansiisoo Yihowaan qopheesse irratti kan hundaaʼe dha.
Ogeessonni elektiriikii fi hojii boombaa, mahaandisonni, paayileetonnii fi doktooronni baqaqsanii walʼaanan seerawwan kanneen irratti hundaaʼanii hojii isaanii hojjetu.
Hafuurri addunyaa Seexanaa namoota cubbuu dhaalan hedduu irratti dhiibbaa guddaa geessiseera.
Namoonni ulfinaa fi kabaja isaaf malu nama tokkoof kennuu mannaa isa waaqeffachuuf kan kakaʼan kanaafi.
Geggeessitoota amantii ykn siyaasaa, namoota ispoortii fi bohaartii irratti beekamtii argatan, akkasumas namoota beekamoo taʼan kaan gar malee kan kabajan siʼa taʼu, uumama addaa akka taʼanitti isaan ilaalu.
Kanaaf xinnaa guddaa utuu hin jedhin, namoota kana akka fakkeenyaatti ilaaluudhaan tarii haala, akkaataa uffannaa fi amala isaanii hordofu.
Kiristiyaanonni dhugaan haala kanaan namootaaf ulfina kennuu irraa ni fagaatu.
Namoota hanga harʼaatti jiraatan keessaa fakkeenya guddaa nuuf taʼuu kan qabu Kiristoos qofa dha.
Waaqayyo namootaaf ulfina isaaniif malu caalaa yoo kennine nutti gadda.
Dhugaa buʼuuraa kana yaadachuu qabna: Hundi isaanii cubbuu hojjetaniiru, ulfina Waaqayyoos calaqqisiisuu hin dandaʼan.
Dhuguma iyyuu, namni kam iyyuu hamma waaqeffannaa fakkaatutti ulfina argachuu hin qabu.
Walitti dhufeenyi uumamaan ala taʼee fi maleekonni foon uffatan kun dubartootaa wajjin qabaatan kun namoonni hamoon Neefliim jedhaman akka dhalatan godheera.
Kana malees, jalʼinni namaa lafa irratti baayʼatee ture.
Yihowaan namoota hamoo kana balleessuuf Bishaan Badiisaa akka fidu dubbate.
Yeroo sanatti namoonni gaaʼela dabalatee jireenya guyyaa guyyaadhaan gar malee qabamanii waan turaniif, wanta Noh inni qajeelummaa lallabu badiisa dhufuuf jedhu ilaalchisee dubbateef xiyyeeffannaa hin kennine.
Yesuus immoo haalawwan yeroo sana turan wantoota bara keenyatti mulʼatanii wajjin wal bira qabee dubbateera.
Yeroo harʼaatti, namoonni hedduun misiraachoo Mootummaa Waaqayyoo dhuma sirna kanaa dura saba hundumaatti akka dhugaa baʼuuf lallabamaa jiru dhagaʼuu didaniiru.
Dhimmoonni maatii kan akka gaaʼelaa fi ijoollee guddisuu illee, miira ariifannaa guyyaa Yihowaa ilaalchisee qabnu akka hin hirʼisne barumsa nuu kennamuuf xiyyeeffannaa haa kenninu.
Gumii Kiristiyaanaa keessatti tiksitoonni baayʼeen waan barbaachisaniif, obboloonni gara fuulduraatti hojii kana hojjetan itti fufiinsaan leenjii argachuu qabu.
Phaawulos Ximotewosiin, Wantoota ana irraa dhageessee fi dhugaa baatota hedduudhaan mirkanaaʼe sana, namoota amanamoo taʼanii fi warra kaan barsiisuuf gaʼumsa qabanitti imaanaadhaan kenni jedheera.
Ximotewos, ergamaa maanguddoo taʼe kanaa wajjin tajaajiluudhaan waan baayʼee barateera.
Achiis, tajaajila isaa irratti, akkasumas tajaajila qulqulluu dhiheessu kaan irratti malawwan Phaawulos itti fayyadametti fayyadameera.
Phaawulos, Ximotewos akkuma carraa haa leenjiʼu jedhee isa gargaaruu hin dhiisne.
Kanaa mannaa, dargaggeessi kun akka isaa wajjin tajaajilu godhee ture.
Jaarsoliin yeroo hojii tikaa hojjetanitti, barbaachisaa taanaan tajaajiltoota gumii gaʼumsa qaban fuudhanii deemuudhaan fakkeenya Phaawulos hordofuu dandaʼu.
Jaarsoliin yoo akkana godhan, obboloonni kun barumsa, amantii, obsaa fi jaalala ilaaltota ol aanaadhaaf barbaachisu hubachuuf carraa akka argatan godhu.
Mala kanatti fayyadamuun isaanii, obboloota gara fuulduraatti tiksitoota tuuta hoolota Waaqayyoo taʼan leenjisuu irratti gumaacha guddaa godha.
Haalli namoota hedduu mudatu inni tokko dadhabina foonii moʼuuf qabsoo gochuu dha.
Tokko tokko immoo tajaajilaaf ilaalcha sirrii qabaatanii itti fufuuf carraaqqii cimaa gochuu isaan barbaachiseera.
Tarii ati immoo dhibee fayyaa kan qabdu ykn kophummaan kan sitti dhagaʼamu taatu illee jabaattee dhaabbachuun si barbaachisa taʼa.
Qabsoo namoonni tokko tokko nama isaan mufachiiseef ykn cubbuu isaan irratti hojjeteef dhiifama gochuuf godhanis akka laayyootti ilaaluu hin qabnu.
Yihowaa kan tajaajille yeroo dheeraa hammamiitiif iyyuu yoo taʼe, hundi keenya wantoota Waaqa isa warra amanamoo badhaasu akka hin tajaajille nu dhowwuu dandaʼanii wajjin qabsoo gochuu qabna.
Karaa taʼe tokkoon hamma tokko dadhabina akka qabdan yoo hubattan, hafuura qulqulluu argachuuf kadhadhaa.
Kadhannaanii fi hafuurri qulqulluun, karaa sirrii akka taʼe beektanii fi Yihowaan eebbisu akka hordoftaniif humna isiniif kennuu dandaʼa.
Tarkaanfii kadhannaa keessanii wajjin wal simu fudhadhaa.
Guyyaa guyyaadhaan kutaa Kitaaba Qulqulluu muraasa dubbisuuf yaalaa; qoʼannaa dhuunfaa fi Waaqeffannaa Maatii dhaabbataa taʼe gochuuf sagantaa baafadhaa.
Yihowaan jaalalaan kakaʼee namoota Israaʼeloota hin taanee fi Israaʼel keessa jiraataniif qophiiwwan akka mirga qarmii midhaanii funaannachuu qopheessee ture.
Yihowaan Israaʼelonni namoota biyya biraatii dhufan akka kabajan ajajuu qofa utuu hin taʼin, rakkina isaanii akka kan ofiitti akka ilaalanis isaan yaadachiiseera.
Nama biyya ormaa jirutti wanta dhagaʼamu beeku turan.
Ibroonni garbummaa jala galuu isaanii dura illee, warri Gibxii sabboonummaadhaan kan kaʼe ykn sababa amantii isaaniitiin halaalatti isaan jibbuudhaan isaan irraa ni fagaatu turan.
Israaʼelonni jiraattota biyya biraa taʼuudhaan jireenya gaddisiisaa kan dabarsan taʼus, Yihowaan namoota biyya biraatii dhufan akkuma nama biyyaatti akka ilaalan isaan irraa eega ture.
Yihowaan namoota biyya biraatii dhufanii fi gumii keenyatti walgaʼii irratti argamaniif akka yaadu hin shakkisiisuu.
Rakkoowwan isaan mudachaa jiran kanneen akka sanyiidhaan qodamuu ykn garaagarummaa afaanii irratti kan yaannu yoo taʼe, gaarummaa isaanitti argisiisuu fi miira isaanii hubachuuf karaa barbaanna.
Ijoollee xixinnoo hedduun waa barachuuf hawwii guddaa kan qaban siʼa taʼu, gad of qabuunis isaan hin rakkisu.
Kanaafuu warri ogeeyyii taʼan, beekumsa dhugaa sammuu fi garaa ijoollee isaanii xixinnoo keessa kaaʼuuf, akkasumas dhugaa kanaaf jaalala akka qabaatan gochuuf carraaquu dandaʼu.
Dhugaa dha, warri gama kanaan milkaaʼina argachuuf jalqaba dhugaa garaa isaaniitti qabachuu fi akka dhugaa kanaatti jiraachuu qabu.
Warri yommuu akkana godhan, ijoolleen isaanii dhugaa dhagaʼuu qofa utuu hin taʼin, faayidaa dhugaan qabus ni argu.
Kana malees, ijoolleen adabni warra isaanii irraa argatan, warri isaanii fi Yihowaan akka isaan jaallatan kan argisiisu akka taʼe hubatu.
Gad of qabuudhaan Yihowaadhaaf yommuu bitamnuu fi bitamuu keenya yeroo hunda yommuu argisiisnu, inni akkuma raajicha Daaniʼel, guddaa jaallatamaa akka taanetti nu ilaala.
Kana malees, Yihowaan karaa Dubbii isaa, karaa hafuura isaa fi karaa jaarmiyaa isaa nu tolchuu isaa itti fufa.
Yihowaan wanta karaa hafuuraa ofii keenyaaf qofa barbaachisu utuu hin taʼin, warra nu yakkan dabalatee, wanta karaa hafuuraa warra kaan barbaachisuufis akka yaaddofnu akka barbaadu ifa dha.
Yeroo baayʼee cubbuun obboloonni keenya nu irratti hojjetan salphaa taʼuu isaa irra iyyuu, obboloota keenya dhugumaan akka jaallannu argisiisuuf, akkasumas akkuma Waaqayyo araara isaatiin cubbuu keenya nuuf dhiisu, nutis dhiifama gochuuf fedhii akka qabnu argisiisuuf carraa nuu bana.
Kan nama gaddisiisu, cubbamoo waan taaneef, namoota irratti yeroo tokko tokko haaloo ni qabanna taʼa.
Waaʼee dhimmichaa nama kan biraatti dubbachuun, namoonni kaan nu irra akka goran waan godhuuf gumii keessatti qoqqoodamni akka jiraatu godha.
Haalli kun akka itti fufu kan heyyamnu yoo taʼe, araara Waaqayyootii fi furichaaf dinqisiifannaa kan hin qabne taʼuu keenya argisiisa.
Namoota kaaniif dhiifama hin goonu taanaan, Abbaan keenya Yihowaan gatii furii Ilma isaa nuuf fayyadamuu dhiisa.
Yesus akkuma kadhannaa fakkeenya taʼu barsiisee xumureen waaʼee yaada kanaa balʼinaan ibseera.
Dhiifama Waaqayyo godhu irraa fayyadamuuf, cubbuu cimaa raawwachuu irraa fagaachuuf carraaquu qabna.
Yiftaan ijoollee kan biraa hin qabu ture; kanaafuu sanyii isaa itti fufsiisuu, akkasumas maqaa isaa waamsisuu fi dhaala inni Israaʼel keessatti qabu itti fufsiisuu kan dandaʼu intala isaa qofa ture.
Taʼus Yiftaan Abboota Firdii  irratti, Ani Waaqayyo duratti afaan kootiin waanan dubbadhe qaba; isa dhiisuus hin dandaʼu jedheera.
Aarsaa guddaa kan isa kaffalchiisu taʼu illee amanamaa taʼuun isaa Waaqayyo duratti fudhatama akka argatuu fi eebba akka argatu godheera.
Ati hoo filannaa kan isaa wajjin wal fakkaatu gooteettaa?
Yeroo jireenya keenya Yihowaadhaaf murteessinetti, utuu of hin qusatin fedha isaa akka raawwannu waadaa galleerra.
Waadaa kana eeganii jiraachuun aarsaa akka nama kaffalchiisu beekna.
Haa taʼu malee, wanta hojjechuu hin jaallanne tokko akka hojjennu yoo gaafatamne maaltu nutti dhagaʼama?
Aarsaa akkanaa kaffaluun keenyaa fi yeroo nuuf hin mijannetti illee Waaqayyoon tajaajiluun keenya amanamoo akka taane argisiisa.
Aarsaan nuti kaffallu hammam iyyuu kan nu miidhu yoo taʼe, eebbi nuti argannu yeroo hunda aarsaa kana irra kan caalu dha.
Yesuus, misiraachichi guutummaa lafaa irratti akka lallabamu dubbachuudhaan balʼina hojii lallabaa ibseera.
Namoota saba hundumaa keessaa barattoota gochuu qabna.
Kun immoo hojicha addunyaa maratti hojjechuu gaafata.
Dhugaa Baatonni Yihowaa raajii Yesuus balʼina hojichi itti hojjetamu ilaalchisee dubbate hammam akka raawwatan hubachuuf, odeeffannoowwan tokko tokko haa ilaallu.
Gareewwan amantii Yunaayitid Isteetis keessa jiran keessa tilmaamaan qeesonni  taʼan jiru; biyya sana keessa Dhugaa Baatota Yihowaa gara  taʼantu jira.
Waldaan Kaatolikii Roomaa addunyaa maratti qeesota  ol qabdi.
Mee lakkoofsa Dhugaa Baatota Yihowaa hojii lallabaa Kitaaba Qulqulluu irratti hundaaʼe raawwatanii immoo ilaali.
Addunyaa maratti, tajaajiltoonni gara miliyoona saddeetii taʼan, namoota biyyoota  keessa jiraniif fedhaan lallabaa jiru.
Hojii dinqisiisaa Yihowaadhaaf ulfina fidutu hojjetamaa jira.
Yesuus gumii Kiristiyaanaa hafuura qulqulluudhaan geggeessa.
Qorumsa moʼuuf, tajaajila irratti ija jabina argachuu fi qophaaʼuuf, akkasumas murtoo sirrii gochuuf hafuurri qulqulluun nu barbaachisa.
Hafuura kana argachuudhaaf, walgaʼiiwwan gumii dabalatee carraa qabnu hundatti fayyadamuu hin qabnuu ree?
Walgaʼiiwwan keenya hedduu irratti raawwii raajiiwwan Kitaaba Qulqulluu ni baranna.
Kun immoo, abdiin Yihowaan gara fuulduraatiif waadaa gales akka raawwatamu amanannaa qabnu nuu cimsa.
Dhugaa dha, kan nu jajjabeessu namoota waltajjii irraa dubbatan qofa miti.
Kiristiyaanonni garaadhaa yaada kennanii fi faarfatan kaanis nu jajjabeessu.
Kana malees, walgaʼii duraa fi booda obboloota keenyaa wajjin haasaʼuun keenya, akka walitti dhihaannuu fi akka jajjabaannu godha.
Amantiin keenya wanta akka ilaalcha namaatti kan hin dandaʼamne fakkaatu raawwachuuf nu dandeessisa.
Fakkeenyaaf, baayʼeen keenya hamma namoonni kanaan dura nu beekan nu wallaalanitti amallii fi ilaalchi keenya baayʼee jijjiirameera.
Tarkaanfiiwwan kana kan fudhanne isa irratti amantii qabaachuudhaan waan taʼeef, Yihowaan nu deggereera.
Amantiin nuti Yihowaa irratti qabnu isaaf akka of murteessinu waan nu kakaaseef, wanta ofii keenyaan argachuu hin dandeenye, jechuunis michuu isaa taʼuu dandeenyeerra.
Amantiin keenya nu cimsa.
Amantiidhaan diina keenya isa humna keenyaa ol taʼe, jechuunis Diyaabiloosiin moʼuu ni dandeenya.
Dabalataanis, Yihowaatti amanamuun keenya dhiphina yeroo rakkinaatti nutti dhagaʼamu hirʼisuuf nu gargaara.
Yihowaan, amantiin keenya Mootummicha akka dursinu yoo nu kakaase, wanta karaa foonii nu barbaachisu akka nuu guutu waadaa nuuf galeera.
Kana malees, amantii qabaachuun keenya, wanta namni tokko iyyuu carraaqqii mataa isaatiin argachuu hin dandeenye, jechuunis jireenya bara baraa nuuf argamsiisa.
Waaqayyo duraan dursee akka nu jaallate kan argisiise akkamitti?
Phaawulos ergamaan, Waaqayyo garuu, utuma nuyi cubbamoota taanee jirruu, Kristos nuuf duʼuu isaatiin hammam akka nu jaallate in argisiisa jedheera.
Jaalalli amala Yihowaa isa hunda caalu dha; kanaafuu, Yesus ajajni inni guddaan isa armaan gadii taʼuu isaa kan dubbate maaliif akka taʼe hubachuu dandeenya.
Akkana jedheera: Atis Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaan, humna kee guutuudhaanis jaallachuutu siif taʼa! Wanta Yesus dubbate irraa hubachuun akka dandaʼamutti, Waaqayyoon garaadhaa jaallachuu qabna.
Yihowaan garaa hirametti hin gammadu.
Haa taʼu malee, Waaqayyoon jaallachuun, jireenya guutuu, yaada guutuu fi humna guutuudhaan isa jaallachuu kan dabalatu dha.
Waaqayyoon dhuguma jaallachuu jechuun miira jaalalaa qabaachuu qofa miti.
Jaalalli nuti Waaqayyoof qabnu garaadhaa kan madde qofa utuu hin taʼin, dandeettii hafuuraas taʼe dandeettii qaamaatti fayyadamuus kan dabalatu taʼuu qaba.
Miikiyaas raajichi akka jedhetti Yihowaan kana nu irraa barbaada.
Harka Waaqayyoo jireenya keenya keessatti ifatti arguu akka hin dandeenye wantoonni nu godhan maal faʼi?
Rakkinni nutti baayʼatee taʼuu dandaʼa.
Yeroo kanatti, Yihowaan akkamitti akka nu gargaare hubachuu dhiisuu dandeenya.
Eliyaas, Iizaabel Mootittiin isa ajjeesuuf yeroo isa doorsistetti, kanaan dura Waaqayyo akkamitti akka isa gargaare dagatee ture.
Amma na gaʼaatii yaa Waaqayyo na ajjeesi jedhee ture.
Rakkina Eliyaasiif furmaanni isaa maal ture?
Jajjabina argachuuf gara Yihowaatti garagaluu qaba ture.
Iyoob rakkina isaa irratti waan xiyyeeffateef ilaalcha akka Waaqayyoo qabaachuu dadhabee ture.
Nutis akkuma Iyoob Waaqayyoon arguuf carraaquun nu barbaachisuu dandaʼa.
Kana gochuu kan dandeenyu akkamitti?
Wanta Macaafni Qulqulluun rakkina keenya ilaalchisee dubbatu irratti xiinxaluu qabna.
Yihowaan akkamitti akka nu gargaaru yoo beekne inni caalaatti nuuf dhugooma.
Yeroo murteessaa taʼe tokkotti ergamoonni isaa Yesuusiin dhiisanii baqatanii turan.
Pheexiros sana dura warri kaan yoo isa ganan illee, inni akka isa hin ganne dubbatee ture.
Haa taʼu malee, yeroo Yesuus hidhametti Pheexirosiin dabalatee ergamoonni isaa hundi isa dhiisanii baqatan.
Pheexiros irra deddeebiʼee, Yesuusiin hin beeku jedhee isa ganee ture.
Taʼus, Pheexiros akka gaabbe waan argisiiseef, Yihowaan isatti fayyadamuu isaa itti fufeera.
Ati utuu yeroo sana barataa Yesuus taatee, gochi Pheexiros amanamummaa Yihowaadhaaf qabdu irratti dhiibbaa ni godha turee?
Yeroo ammaatti, Yihowaan namoonni dogoggora raawwatan sun yaada akka geddaratan yeroo akka isaaniif kenne, akkasumas dhuma irratti dogoggora sana akka sirreessuu fi karaa sirrii taʼeen tarkaanfii akka fudhatu ni amanta?
Yeroo tokko tokko garuu namoonni cubbuu cimaa hojjetan carraa Yihowaan dhiifama isaaniif gochuuf bane tuffachuudhaan yaada geddarachuu didu.
Yesus akka isaan jaallatu bartoota isaatti himuu irraa duubatti hin jenne.
Akkasumas, irra deddeebiʼee isaanii wajjin yeroo dabarsuudhaan akka isaan jaallatu argisiiseera.
Haaluma wal fakkaatuun isinis ijoollee keessanitti akka isaan jaallattan itti himaa; akkasumas yeroo hunda iddoo guddaa hammamii akka isaaniif kennitan akka hubatan godhaa.
Saamuʼel inni Awustiraaliyaa jiraatu akkana jedheera: Yommuun mucaa xinnoo turetti, abbaan koo guyyaa hunda galgala galgala kitaaba Kitaaba koo Isan Seenaa Macaafa Qulqulluu Ittiin Baradhu jedhamu naaf dubbisa ture.
Gaaffiin isa gaafadhu naaf deebisa, na hammata, akkasumas galgala rafuu koo dura na dhungata ture.
Yeroo booda abbaan koo kan guddate maatii wal hammachuunii fi wal dhungachuun itti barame keessatti akka hin taane yeroon beeku baayʼeen dinqisiifadhe! Taʼus, jaalala anaaf qabu ibsuuf carraaqqii guddaa godheera.
Kanaan kan kaʼes, isaa wajjin walitti dhufeenya cimaa kanan qabaadhe siʼa taʼu, gammachuu fi nageenyatu natti dhagaʼame.
Ijoollee keessaniin Sin jaalladha jechuudhaan isaanis akkuma Saamuʼel akka itti dhagaʼamu gargaaraa.
Jaalala guddaa isaaniif qabdan ibsaafii.
Isaanii wajjin haasaʼaa, wajjin nyaadhaa, akkasumas wajjin taphadhaa.
Uumaa isaanii wajjin walitti dhufeenya qabaachuu akka dandaʼan namootatti beeksisuuf itti gaafatamummaa qabna.
Waaqayyo, namoonni aarsaa Yesuusitti amanuu isaanii dura akka diinaatti isaan ilaala.
Yohaannis ergamaan akkana jedhee barreesseera: Ilmatti kan amanu jireenya bara baraa qaba; Ilmaaf kan hin ajajamne garuu, dheekkamsa Waaqayyootu isa irra jiraata malee jireenya hin argu.
Kan nama gammachiisu garuu, aarsaan Kiristoos Waaqayyotti araaramuun akka dandaʼamu godheera.
Yihowaa wajjin dhuunfaatti walitti dhufeenya akka qabaatan gargaaruudhaan dhugaa hafuuraa namoota barsiisuu irratti hirmaachaa jirra.
Kun hojii barbaachisaa misiraachoo lallabuuf hojjetamu keessaa tokko dha.
Yihowaan Daawitiin kan jaallatu siʼa taʼu, Daawitis nama akka garaa isaatii ture.
Haa taʼu malee, yeroo booda Daawit Baat-Sheebaa wajjin ejja kan raawwate siʼa taʼu ishiinis ni ulfoofte.
Kun kan taʼe yeroo abbaan manaa ishii Uriiyaan mana irraa fagaatee raayyaa waraanaa keessatti tajaajilaa turetti dha.
Uriiyaan yeroo muraasaaf gara manaatti yommuu deebiʼu, Daawit abbaan mucichaa isa akka taʼe fakkeessuuf jecha Uriiyaan Baat-Sheebaa wajjin saalqunnamtii akka raawatu gochuuf yaalii godhe.
Uriiyaan yaada mootichi isaaf kenne fudhachuu waan dideef, Daawit waraana irratti akka inni ajjeefamu haala mijeesse.
Daawit yakka raawwate kanaaf gatii guddaa kaffaleera; jechuunis ofii isaa irrattis taʼe maatii isaa irratti balaa guddaa fideera.
Taʼus Waaqayyo mootii akka walii galaatti amanamummaa fi yaada qajeelaadhaan isa duratti deddeebiʼe kanaaf dhiifama godheera.
Dhimma akkasiitiif furmaata kennuun kan dandaʼamu akkamitti?
Phaawulos akkas jechuudhaan Kiristiyaanota gorse: Obboloota ko, isin hundumti keessan waan dubbattanitti akka walii galtan, yaada tokkoon akeekkattanii, tokkummaadhaanis raawwachuudhaaf akka qophooftan malee, isin gidduutti gargar baʼuun akka hin jiraanne, isinan gorsa.
Yeroo harʼas taanaan, gumiiwwan keessa wal qoqqoodiinsi akkamii iyyuu jiraachuu hin qabu.
Phaawulos, wantoota lafa irratti argaman irratti xiyyeeffachuu mannaa lammummaa isaanii isa samii irratti akka xiyyeeffatan Kiristiyaanota dibamoo jajjabeesseera.
Kiristiyaanonni dibamoon ambaasaaddaroota Kiristosiin bakka buʼani dha.
Ambaasaaddaroonni dhimma saboota iddoo isaan itti ramadaman jiranii keessa hin seenan.
Kan isaan amanaman qaama iddoo kan biraa jiruufi dha.
, NW Kiristiyaanonni lafa irra jiraachuuf abdii qabanis Mootummaa Waaqayyoo jalattii kan bulan waan taʼaniif, walitti buʼiinsa addunyaa kanaa gidduu seenuudhaan garee tokko deggeruu hin qaban.
Shamarreen yeroo abbaan ishii adda waraanaatii itti deebiʼu hawwiidhaan eegaa turte tokko, yommuu inni nagaadhaan deebiʼu isa simachuuf warra kaan dursitee gara isaatti fiigde.
Moʼicha guddaa argachuu isaatti baayʼee gammaddeetti.
Abbaan ishii garuu ishii wajjin sirbuu fi shubbisuu mannaa uffata isaa bakka waraanaatti xuraaʼe tarsaasuudhaan, Wayyoo! Yaa intala ko! Baayʼee na gaddisiifte, na dhiphiftes jedhee booʼe.
Achiis wanta hawwii fi abdii ishiin akkuma shamarran kaaniitti jiraachuuf qabdu jalaa fashaleessu, jechuunis wanta bara baraaf jireenya ishii jijjiiru dubbate.
Ishiin garuu, mamii tokko malee abbaan ishii wanta Yihowaadhaaf waadaa seene akka raawwatu isa jajjabeessite.
Wanti ishiin dubbatte amantii cimaa akka qabdu argisiisa.
Wanti Yihowaan gaafatu hundi ishiidhaaf gaarii akka taʼu ni amanti turte.
Abbaan ishii intalli isaa murtoo inni murteesse deggeruuf fedhii qabaachuun ishii Yihowaa biratti fudhatama akka argatan waan godhuuf, intala isaatti ni boone.
Yiftaa fi intalli isaa, yeroo ulfaataa taʼutti illee karaa Yihowaan wantoota tokko tokko itti raawwatu irratti amantii qabu turan.
Waaqayyo biratti fudhatama argachuun, aarsaa kam irra iyyuu akka caalu of amansiisanii turan.
Yihowaan michuu isaa akka taanuuf yeroo ofitti nu harkisu, hawwii gadheen nu rakkisu isa kam akka taʼes ni beeka.
Akkasumas darbee darbee akka nuti dogoggora raawwannu beeka.
Taʼus, wantoonni kun akka nuti michuu Yihowaa hin taane hin godhan.
Waaqayyo jaalalaan kakaʼee kennaa guddaa, jechuunis Ilma isaa isa jaallatamaa aarsaa godhee nuu kenneera.
Dogoggora yommuu raawwannu kennaa guddaa kanatti fayyadamuudhaan akka dhiifama nuu godhu Yihowaa kan gaafannu yoo taʼe, michummaan isaa wajjin qabnu akka addaan hin cinne mirkanaaʼoo taʼuu dandeenya.
Isaayaasis geggeessaan kun dura-buutuu fi ajajjuu akka taʼu raajii dubbateera.
Daaniʼel immoo geggeessituu isa dibamee moosifame ilaalchisee hafuuraan geggeeffamee raajii dubbateera.
Xumura irrattis, Yesuus Kiristoos waaʼee ofii isaa Geggeessaa saba Waaqayyoo akka taʼe ibseera.
Barattoonni Yesuusis fedhii isaaniitiin kan isa hordofan yeroo taʼu, Yihowaan akka isa filates mirkanaaʼoo turan.
Kan isaan amansiise maali dha?
Yohaannis Cuuphaan yeroo Yesuus cuuphametti, samiiwwan utuu banamanii fi hafuurri Waaqayyoo akka gugeetti utuu isa irra buʼuu argee ture.
Yesuus yeroo lafa irratti tajaajilaa turetti, hafuurri qulqulluun dinqiiwwan gara garaa akka hojjetuu fi aangoo Waaqayyootiin akka dubbatu humna isaaf kenneera.
Kana malees hafuurri qulqulluun Yesuus firiiwwan gaggaarii kan akka jaalalaa, gammachuu fi amantii cimaa akka horatu isa gargaareera.
Geggeessaan ragaa amansiisaa akkasii dhiheessuu dandaʼu kan biraan hin jiru.
Dhuguma iyyuu Yesuusiin kan filate Yihowaa dha.
Intalli Yiftaa, waaqeffannaa dhugaa deggeruuf jettee, fedhii uumamaa heerumuu fi ijoollee godhachuuf qabdu aarsaa gooteetti.
Fedhii ofii aarsaa gochuu wajjin haala wal qabateen fakkeenya ishii hordofuu kan dandeenyu akkamitti?
Kiristiyaanonni dargaggoon kumaan lakkaaʼaman, guutummaatti Yihowaa tajaajiluuf yoo xinnaate ammaaf gaaʼela dhaabbachuu ykn ijoollee godhachuu dhiisaniiru.
Maanguddoonnis, hojiiwwan ijaarsaa tiʼookraasii irratti hirmaachuuf ykn Mana Barumsaa Labsitoota Wangeela Mootummichaa galanii barachuu fi iddoo babalʼistoonni Mootummichaa caalaatti barbaachisan deemanii tajaajiluuf jecha yeroo ijoollee isaanii ykn ijoollee ijoollee isaanii wajjin dabarsuu dandaʼan aarsaa godhanii taʼuu dandaʼa.
Warri kaan immoo, duula tajaajilaa irratti hirmaachuuf jecha dhimma dhuunfaa isaanii aarsaa godhu.
Hojiin garaa guutuudhaan hojjetamu akkanaa, Yihowaa isa hojii isaanii fi jaalala isaan isatti argisiisan hin irraanfanne baayʼee gammachiisa.
Haala Daawit Mootichaa yaadadhaa.
‘Bantii mana mootummaa isaa irra utuu jiruu, dubartii dhagna dhiqachaa jirtu tokko in arge.
Ija isaa ishee irraa buqqifachuu fi waaʼee ishee yaaduu dhiisuu dadhabe.
Kun immoo dubartii abbaa manaa qabdu akka hawwuu fi ishee wajjin ejja akka raawwatu isa godhe.
Hawwii addaggummaa moʼuuf, akkuma Iyoob isa nama amanamaa turee ija keenyaa wajjin kakuudhaan walii galuu qabna.
Ija keenya toʼachuuf, akkasumas fedhii saalaatiin nama kan biraa ilaaluu dhiisuuf murteessuu qabna.
Kun immoo, fakkiiwwan fedhii saalaa kakaasan kompiitara irratti, gabatee beeksisaa irratti, qola barruu ykn wanta kan biraa irratti yoo argine yeruma sana irraa gara galuu kan dabalatu dha.
Fedhii dogoggoraa moʼuu wajjin haala wal qabateen gama fooyyaʼiinsa itti gootu yoo jiraate hatattamaan tarkaanfii fudhadhu.
Gorsa Dubbii Waaqayyoo isa cubbuu irraa fagaachuudhaan qulqulluu taatee akka jiraattu si gargaaruu dandaʼuuf fedhiidhaan ajajami.
Sabni Yihowaa yeroo hunda gad of deebisuudhaan, seera buʼuuraa barbaachisaa Yesus kenneef ni ajajamu.
Lallaba isaa isa gaaraa irratti akkana jedheera: Fira kee jaalladhu, diina kees jibbi! jedhamee akka himame dhageessaniittu.
Ani garuu isinittan hima, diinota keessan jaalladhaa, warra isin ariʼataniifis kadhadhaa! Kana yoo gootan ijoollee abbaa keessanii isa waaqa irraa in taatu; innoo aduu isaa warra hamootaa fi warra gaggaariidhaaf in baasa, bokkaa isaas warra qajeelotaa fi warra jalʼootaaf in roobsa.
Eeyyee, tajaajiltoota Waaqayyoo waan taaneef ilaalchi isaan nuuf qaban maal iyyuu yoo taʼe diinota keenya jaallachuu barachuu qabna.
Dhugaa Baatonni Yihowaa, ilaalcha isaaniitiinis taʼe gocha isaaniitiin Waaqayyoo fi namoota akka jaallatan bifa jireenya isaanii hundaan argisiisuu qabu.
Fakkeenyaaf, namoonni tokko tokko ergaa Mootummichaa yoo fudhachuu baatan illee, yeroo isaan barbaachisutti jaalala isaanitti argisiisna.
Wanta abbaan jaalala qabeessa taʼe tokko dursa kennuuf keessaa tokko, wanta miidhaa fi balaa geessisu kam irraa iyyuu maatii isaa eeguu dha.
Abbaa keenya isa samii kan taʼe Yihowaan wanta kana irra xinnaatu hin godhu.
Fakkeenya tokko haa ilaallu.
Ija keessaniif bakka guddaa akka kennitan beekamaa dha! Yihowaanis waaʼee saba isaa akkasuma itti dhagaʼama.
Sabni Waaqayyoo isa biratti bakka guddaa qabu! Yihowaan yeroo tokko tokko diinonni namoota amanamoo akka Isxifaanos akka ajjeesan heyyameera.
Taʼus, malawwan Seexanaa ilaalchisee akeekkachiisa yeroo isaatiif barbaachisu kennuudhaan akka walii galaatti saba isaa ni eega.
Yihowaan Dubbii isaa fi barreeffamoota jaarmiyaan isaa qopheessutti fayyadamee, qabeenya nama gowwoomsu, amala addaggummaa, bohaartii gadhee, itti fayyadama Intarneetii fi kan kana fakkaatan ilaalchisee dhugaa isaa nu hubachiisa.
Dhuguma iyyuu, Yihowaan akkuma abbaa jaalala qabeessa taʼe tokkootti saba isaatiif eegumsa ni godha.
Galmi Mootummaa, iddoo namoonni naannoo sana jiraatan waaqeffannaa qulqulluu itti geggeeffatani dha.
Walgaʼiiwwan nuti torban torbaniin Galma Mootummaa keessatti geggeeffannu, nyaata hafuuraa Yihowaan nuu kennu keessaa tokko dha.
Iddoo kanatti karaa jaarmiyaa isaa jajjabinaa fi qajeelfama hafuuraa arganna.
Maaddii gooftaa irraa kan soorannu yeroo hunda taʼu illee, afeerrii kana akka laayyootti ilaaluu hin qabnu.
Yihowaan waaqeffachuu fi wal jajjabeessuudhaaf walitti qabamuun barbaachisaa akka taʼetti waan ilaaluuf, Phaawulos ergamaan walitti qabamuu keenya akka hin dhiisneef akka nu gorsu hafuuraan isa kakaaseera.
Dhimmoota hin barbaachisneef jennee walgaʼiiwwan Kiristiyaanaa irratti argamuu yoo dhiisne Yihowaadhaaf kabaja argisiisaa jirraa?
Walgaʼiiwwan kanaaf qophaaʼuu fi hirmaannaa gaarii gochuudhaan, Yihowaa fi kennaa inni nuu kenne kana hammam akka dinqisiifannu argisiisuu dandeenya.
Miseensonni Saba Kiristiyaanaa hedduun, akka barumsa kanaatti Kiristiyaanonni qaama fooniitiin lafa irraa gara samiitti akka ol fudhataman amanu.
Akkasumas Yesus lafa bulchuuf yeroo deebiʼee dhufu ijaan akka argamu eegu.
Haa taʼu malee, Macaafni Qulqulluun, milikkinni ilma namaa samii keessatti akka mulʼatuu fi Yesus duumessoota waaqaa irraa akka dhufu dubbata.
Yaadawwan kun lamaan, Yesus yeroo dhufutti ijaan akka hin mulʼanne argisiisu.
Kana malees, foonii fi dhiigaan mootummaa Waaqayyootti galuun hin dandaʼamu.
Kanaafuu, warri gara samiitti ol fudhataman, malakanni inni dhumaa yommuu afuufamu, battala liphsuu ijaatti geddaramuu qabu.
Kanaafuu, yaadni ol butamuu jedhu barumsa dogoggoraa wajjin kan wal qabate waan taʼeef iddoo kanatti itti fayyadamuu baannus, dibamtoonni lafa irra jiran yeroo murtaaʼe tokko keessatti walitti qabamu.
Addunyaa haaraa keessatti, hunda caalaa kan nu gammachiisu wanti karaa hafuuraa nu barbaachisu nuu guutamuu isaa ti.
Yeroo sanatti sochiiwwan hafuuraatiif dursa kennuu kan qabnu siʼa taʼu, Yihowaatti akka gammadnus ni argisiisna.
Yeroo ammaatti wantoota hafuuraatiif dursa kennuudhaan, jireenya dhugaa gara fuulduraatiif qophoofna.
Gammachuu sochiiwwan tiʼookraasii irraa argannu guddifachuu kan dandeenyu akkamitti?
Karaan inni tokko galmawwan hafuuraa baafachuu dha.
Dargaggeessa yoo taatee fi hojii tajaajila Yihowaa keessatti hojjetamu irratti yaadaa jirta yoo taʼe, barreeffamoota waaʼee bifawwan tajaajila yeroo guutuu dubbatan qorachuudhaan, galma hafuuraa tokko maaliif hin baafattu?
Tarii nama waggoota hedduudhaaf tajaajila yeroo guutuu keessa ture tokko haasofsiisuu dandeessa taʼa.
Tajaajila akka hojii keetti ilaaluudhaan, tajaajila itti fufiinsa qabuu fi addunyaa haaraa keessatti Waaqayyoof dhiheessituuf qophaaʼuu dandeessa; leenjiin tiʼookraasii fi muuxannoon argatte immoo addunyaa haaraa keessatti buʼaa guddaa argamsiisa.
Maanoʼaanii fi haati manaa isaa ilma argachuuf jedhu! Maanoʼaan baayʼee akka gammade hin shakkisiisu; garuu immoo itti gaafatamummaa guddaan akka isa irra jirus hubatee ture.
Innii fi haati manaa isaa saba hamaa gidduutti, ilmi isaanii Waaqayyoon akka tajaajilu leenjisuu kan dandaʼan akkamitti?
Maanoʼaan, Namni Waaqayyoo ergamaan Waaqayyoo inni ati ergitee turte sun deebiʼee gara keenya dhufee, mucaa dhalatu sana attamitti akka guddifnu nutti haa himuuf sin kadhadha jedhee Waaqayyoon kadhate.
Isinis warra yoo taatan, Maanoʼaan kadhannaa garaadhaa madde akkasii kan dhiheesse maaliif akka taʼe akka hubattan beekamaa dha.
Mucaan keessan Yihowaa akka beekuu fi akka jaallatu gargaaruuf itti gaafatamummaa guddaa qabdu.
Warri Kiristiyaanota taʼan kana galmaan gaʼuuf jecha, Waaqeffannaa Maatii gaarii taʼee fi fooyyaʼiinsa gochaa deemu godhatu.
Ijoolleen keessan dhugaa Kitaaba Qulqulluu akka hubatan gargaaruuf, qayyabannaa maatii torbaniin godhattaniin alattis wanti gochuu qabdan akka jiru beekamaa dha.
Wanta biyyi lafaa dhiheessutti guutummaatti fayyadamuun balaa qaba.
Kiristiyaanni tokko wantoota dogoggora hin taane kan akka wanta yeroo boqonnaatti hojjechuu jaallatuu, wantoota isa bashannansiisan dubbisuu, televijiinii ilaaluu, iddoowwan namatti tolan daawwachuu, wantoota gurgurtaadhaaf dhihaatan ilaaluu fi meeshaalee elektirooniksii ammayyaa hordofuu irratti yeroo dheeraa balleessuu dandaʼa.
Weebsaayitii hawaasaa fayyadamuun, ergaa barreessuun, iimeelii barreessuun akkasumas oduuwwanii fi sochiiwwan ispoortii haaraa taʼan yeroo hunda hordofuun yeroo keenya gubuu, darbees barsiifata nutti taʼuu dandaʼu.
Yeroo wantoota barbaachisaa hin taane irratti dabarsinu hin daangessinu taanaan, wantoonni kun wanta waan hunda caalu jechuunis waaqeffannaa Yihowaa akka dagannu gochuu dandaʼu.
Seexanni addunyaan isaa kan nama hawwatuu fi kan yaada namaa hihhiru akka taʼu godheera.
Jaarraa jalqabaatti kun dhugaa kan ture siʼa taʼu, yeroo harʼaa immoo itti caaleera.
Kanaafuu gorsa caqasa guyyaa harʼaa irra jiru dhagaʼuu qabna.
Kan jiraannu yeroo Kitaabni Qulqulluun Guyyoota gara dhumaa jedhee waamu keessa siʼa taʼu, gara fuulduraatti immoo rakkina guddaa kanaan dura taʼee hin beeknetu nu eeggata.
Kana malees, Seexannii fi ergamoonni isaa samii irraa gad darbatamanii naannoo lafaatti daangeffamaniiru; kun immoo namoota lafa irra jiraatanitti rakkina guddaa fideera.
Namoota afaan garaa garaa dubbatan haasofsiisuudhaan, duula lallabaa seena qabeessaa fi kanaan dura taʼee hin beekne akka raawwannuuf hojiin nuuf kennameera! Eebba Waaqayyoo argachuu keenya itti fufuuf, qajeelfamawwan karaa gumii Kiristiyaanaa nuuf kennaman hundaaf xiyyeeffannaa kennuu akka qabnu beekamaa dha.
Yeroo ammaatti ajajamuu amaleeffachuun keenya, qajeelfamawwan yeroo rakkinni guddaan sirna Seexanaa hamaa taʼe kana balleessu dhufutti nuuf kennaman hordofuuf nu gargaara.
Sana booda, addunyaa haaraa keessa yeroo jiraannutti qajeelfamawwan haaraatu nu barbaachisa.
Kan nu fayyadan, kan nu gammachiisanii fi miira keenya kan nuu haaromsan bashannanawwan hunda miti; bashannana baayʼisuunis taʼe yeroo dheeraa irratti dabarsuun gaarii miti.
Yaadni garaa keenya bashannana nu ijaarutti gammaduu fi faayidaa irraa argachuuf kan nu gargaaru akkamitti?
Macaafni Qulqulluun amaloota hojii foonii taʼan irraa akka fagaannu nu akeekkachiisa.
Hojiin kun halalummaa, xuraaʼummaa, jireenya gad-dhiisii, waaqayyolii tolfaman waaqessuu, qoricha namatti gochuu, diinummaa, qoccolloo, hinaaffaa, dheekkamsa, ofittummaa, yaadaan gargar baʼuu, barsiisaan gargar cabuu, weennoo, machii, albaadhummaa, wanta kana fakkaatus kan dabalatu dha.
Phaawulos warri wanta akkasii hojjetan mootummaa Waaqayyootti galuu akka hin dandeenye barreesseera.
Abbaa koo utuu hin taʼin Abbaa keenya jedhamuun isaa, obbolummaa amantootaa dhugumaan wal jaallatu qabaachuu keenya nu yaadachiisa.
Kun mirga guddaa dha! Kiristiyaanonni dibamoon, warri ilmaan Waaqayyoo taʼanii fi gara fuulduraatti samii irra jiraachuuf abdii qaban, guutummaatti Yihowaa Abbaa keenya jedhanii waamuu ni dandaʼu.
Kiristiyaanonni bara baraaf lafa irra jiraachuuf abdii qabanis Yihowaa Abbaa keenya jedhanii waamuu ni dandaʼu.
Jireenya kan isaanii kenne isa dha; wanta tajaajiltoota isaa warra dhugaatiif barbaachisu kan guutus isa dha.
Namoonni lafa irra jiraachuuf abdii qaban, cubbuu irraa walaba erga taʼanii fi yeroo qorumsaa isa dhumaatti amanamoo taʼuu isaanii erga mirkaneessanii booda, guutummaatti ijoollee Waaqayyoo ni taʼu.
Warri, ijoolleen isaanii akkamitti kadhachuu akka qaban yeroo barsiisanii fi Yihowaa akka Abbaa isaanii isa samii isaan kunuunsutti akka ilaalan yommuu isaan gargaaran kennaa gaarii taʼe isaaniif kennaa jiru jechuu dha.
Warri, Yihowaa wajjin walitti dhufeenya cimaa akka qabaatan gochuu caalaa kennaa kan biraa ijoollee isaaniitiif kennuu hin dandaʼan.
Kadhannaa hamaa nu oolchi jedhuu wajjin haala wal simuun jiraachuu yoo barbaanne, kan biyya lafaa akka hin taane carraaqqii gochuu qabna.
Biyya lafaa yookiis waan biyya lafaa jaallachuu hin qabnu.
Kana gochuun yeroo hunda walʼaansoo gochuu gaafata.
Yeroo Yihowaan Seexana balleessuudhaan, akkasumas biyyi lafaa kun akka darbu gochuudhaan kadhannaa kanaaf deebii kennutti boqonnaa guddaa arganna! Haa taʼu malee, Seexanni samii irraa yeroo darbatametti, yeroon isa hafe gabaabaa akka taʼe akka beeku dagachuu hin qabnu.
Baayʼee waan aareef, amanamummaa keenya balleessuuf wanta isaa dandaʼame hunda godha.
Kanaafuu, isa jalaa ooluuf kadhachuu keenya itti fufuun barbaachisaa dha.
Yeroo gammachiisaa akkasiitti jiraachuu ni barbaaddaa?
Taanaan, Mootummaan Waaqayyoo maqaa Waaqayyoo akka qulqulleessuu fi jaalala isaa lafa irratti akka raawwatu kadhachuu kee itti fufi.
Yihowaan wanta karaa hafuuraas taʼe karaa foonii si barbaachisu akka sii guutu isatti amanami.
Eeyyee, kadhannaa fakkeenya taʼu kanaa wajjin haala wal simuun jiraachuuf murtoo godhi.
Yaada nama dhiphisu toʼachuu baannaan, karaa qaamaas taʼe karaa hafuuraa miidhamuu dandeenya.
Kanaafuu, Yihowaatti haa amanamnu; akkasumas yaada caqasa guyyaa harʼaa irratti ibsame haa yaadannu.
Namni haala keenya hubatu tokko yaada gaarii nama jajjabeessu dubbachuun isaa nu gammachiisuu dandaʼa.
Wanta nu yaaddessu warra keenyatti, hiriyaa gaaʼelaa keenyatti ykn michuu amanamaa ilaalcha akka Waaqayyoo qabu tokkotti himachuun keenya dhiphina irraa nu furuu dandaʼa.
Yihowaa caalaa eenyu iyyuu yaaddoo keenya nuuf hin hubatu.
Phaawulos akkana jechuudhaan barreesseera: Waan hundumaatti, kadhataa fi himataan galataa wajjin wanti isin barbaachisu Waaqayyo duratti akka beekamu godhaa malee, waanuma tokkotti yaaddoo hin qabaatinaa! Nagaan Waaqayyoo inni hubannaa namaa hundumaa irra caalus, karaa Kristos Yesus garaa keessanii fi yaada keessan in eega.
Qaamota karaa hafuuraa akka hin miidhamne nu gargaaraa jiran, jechuunis obboloota, jaarsolii, hojjetaa amanamaa, ergamoota, Yesus, akkasumas Yihowaa yaadaa.
Yesus dursee waan nu akeekkachiiseef, ejjennoo keenyaan kan kaʼe biyyi lafaa yoo nu jibbe nu dinqisiisuu hin qabu.
Namoonni nu morman hedduun Kiristiyaanonni siyaasa irraa walaba taʼuun isaanii barbaachisaa akka taʼe isaanitti hin dhagaʼamu.
Nuuf garuu dhimmi kun wanta iddoo guddaa qabu dha.
Yihowaadhaaf amanamoo taʼuun yeroo qorumsaatti jabaatanii dhaabachuu gaafata.
Sodaan namaa namoota umurii kam iyyuu keessatti argaman irratti dhiibbaa gochuu kan dandaʼu taʼus, keessumaa dargaggoonni murtoo namoota kaan irraa adda taʼe gochuun itti ulfaachuu dandaʼa.
Dhimmoonni kan akka alaabaadhaaf ulfina adda taʼe kennuu ykn ayyaanota sabboonummaa calaqqisiisan irratti argamuu ijoollee keessan yoo mudatan isaan gargaaruu irraa duubatti hin jedhinaa.
Qorumsawwan akkasii ija jabinaan moʼuu akka dandaʼaniif, yeroo sagantaa Waaqeffannaa Maatii keessaniitti dhimmawwan kun maalfaa akka dabalatan akka hubatan ijoollee keessan gargaaraa.
Wanta itti amanan ifattii fi karaa kabaja qabuun ibsuu akka dandaʼan isaan gargaaraa.
Barbaachisaa yoo taʼe dursa fudhadhaatii barsiisota isaanii wajjin dhimmoota akkasii irratti akka mariʼatan isaan deggeraa.
Wantoonni of gad dhiisuudhaan hojjetaman maali dha?
Wanta mirga keenya hin taane ykn akka hojjennu nuuf hin heyyamamne, obsa dhabuudhaan ykn of gurguddisuudhaan raawwachuu jechuu dha.
Cubbuu kan dhaalle waan taaneef, hundi keenya yeroo tokko tokko gocha akka of gurguddisnu argisiisu ni raawwanna.
Haa taʼu malee, akkuma fakkeenyi Saaʼol Mootichaa argisiisutti, amala of gurguddisuu calaqqisiisuu yoo jalqabne, oolee bulee hariiroon Waaqayyoo wajjin qabnu balaadhaaf saaxilama.
Faarfannaan  waaʼee Yihowaa yommuu ibsu, Warra gad-dhiisatti jiraatan ati in ifatta jedha.
Kan akkas godhu maaliifi?
Wanti gad dhiisiitti hojjetamu dogoggora utuu hin beekin raawwatamu caalaa baayʼee cimaa dha.
Tokkoffaa, gocha akka of gurguddisnu argisiisu yommuu raawwannu, mirga Yihowaan ilmaan namootaa bulchuuf qabu akka hin kabajne argisiisna.
Lammaffaa, wanta aangoo keenyaa ol taʼe yoo raawwanne, warra kaanii wajjin walitti buʼuun keenya hin oolu.
Sadaffaa, gocha akka of gurguddisnu argisiisu akka raawwanne yommuu beekamu, itti qaanaʼuun keenya hin oolu.
Gocha akka of gurguddisnu argisiisu raawwachuun buʼaa hin qabu.
Akkuma Kitaabni Qulqulluun ibsu, amala gad of deebisuu qabaachuun ogummaa dha.
Addaam erga cubbuu hojjetee booda, amalawwan Waaqayyoo sirriitti calaqqisiisuu hin dandaʼu.
Ofii isaas taʼe ilmaan isaa abdii gara fuulduraa akka dhaban gochuu qofa utuu hin taʼin, hundi isaanii mudaa, cubbuu fi duʼa akka dhaalan godheera.
Sanyiin isaa hundi abdii bara baraaf jiraachuu akka dhaban taasiseera.
Kana malees, yeroo sanaa kaasee Addaamii fi Hewwaanis taʼe ilmaan isaanii, ijoollee mudaa hin qabne godhachuu hin dandaʼan.
Seexanni inni Diyaabilos jedhame, Addaamii fi Hewwaan Waaqayyo irraa akka garagalan erga godhee kaasee, hanga harʼaatti ilmaan namootaa gowwoomsuu isaa itti fufeera.
Haa taʼu malee, Waaqayyo amma iyyuu ilmaan namootaa ni jaallata.
Addaamii fi Hewwaan fincila kan kaasan taʼus, Yihowaan ilmaan namootaa isaa wajjin hariiroo gaarii akka qabaatan barbaada.
Inni eenyu iyyuu akka duʼu hin barbaadu.
Kanaaf, Waaqayyo fincilli sun kaʼee utuu baayʼee hin turin qophii ilmaan namootaa michummaa isaa wajjin qaban deebisanii akka haaromsan isaan dandeessisu godheera.
Fakkeenya Waaqa keenyaa hordofuudhaan amala gaarii namoonni kaan qaban irratti kan xiyyeeffannu yoo taʼe, dinqisiifannaan gaʼee tajaajila Yihowaa keessatti qabnuu ni guddata.
Yeroo hunda akka xiyyeeffannaan nuuf kennamu ykn wanta gochuu qaban warra kaanitti himuuf carraaquu mannaa, gad of deebisuudhaan gorsa warra kaanii gaafachuu fi yaada isaan kennan fudhachuuf fedhii qabaachuu qabna.
Yommuu warri kaan mirga tajaajilaa argatan isaanii wajjin gammanna.
Kana malees Yihowaan, guutummaa waldaa obboloota keenya addunyaa keessatti argaman eebbisaa akka jiru yommuu hubannu isaaf galata galchina.
Kana malees, gad of deebisuudhaan wantootaaf ilaalcha akka Yihowaa qabaachuu yoo baranne, murtoo gaarii gochuu dandeenya.
Yeroo hunda qorachuudhaan, kadhachuudhaanii fi wanta baranne hojii irra oolchuudhaan, suutuma suuta qalbii keenya leenjisaa deemna.
Warra kaaniif dursa kennuus ni baranna.
Wanta nu irraa barbaadamu yoo goone, Yihowaan amala gad of deebisuu fi amalawwan gaggaarii kaan akka horannu nu gargaaruudhaan, leenjiin keenya akka xumuramu gochuuf waadaa nuuf galeera.
Namoonni nuu wajjin waaqeffatan ulfinaa fi kabaja argachuun isaaniif mala.
Keessumaa immoo jaarsoliin dursa fudhatanii nu geggeessan ulfina argachuu qabu.
Lammummaan, sadarkaan barumsaa, iddoon isaan hawaasa keessatti qaban ykn haalli dinagdee isaanii maal iyyuu yoo taʼe isaan ni kabajna.
Kitaabni Qulqulluun dhiirota kennaa taʼan jechuudhaan kan isaan waamu siʼa taʼu, wanta saba Waaqayyootiif barbaachisu guutuu wajjin haala wal qabateen gahee guddaa qabu.
Mee waaʼee jaarsolii gumii, ilaaltota ol aanaa aanaa, miseensota Koree Waajjira Damee fi miseensota Qaama Ol Aanaa yaadaa.
Obboloonni jaarraa jalqabaatti turan, namoota geggeessuuf itti gaafatamummaa qabaniif kabaja guddaa kennu turan; nutis akkas gochuu akka qabnu nutti dhagaʼama.
Bakka buutota gumii Kiristiyaanaa beekamoo taʼan hin waaqeffannu ykn yeroo isaan nu bira jiranitti akka waan maleekaan nu bira jiruu hin taanu.
Taʼus, hojii cimaa isaan hojjetanii fi amala gad of qabuu isaan argisiisaniin kan kaʼe obboloota kana ni kabajna; ulfinas ni kenninaaf.
Barattoonni Kitaaba Qulqulluu ejjennoo amantii sobaa ilaalchisee qaban firoota, michootaa fi miseensota waldaa isaaniitti himuu qofti gaʼaa akka hin taane hubatanii turan.
Baabilon Guddittiin gaalamoota taʼuu ishii guutummaan addunyaa beekuu qaba ture! Kanaan kan kaʼes, Muddee  hanga jalqaba bara  gidduutti, Barattoonni Kitaaba Qulqulluu kuma muraasaan lakkaaʼaman tiraaktii mata duree Kufaatii Baabilon jedhu qabu koppii  hinaaffaadhaan raabsaniiru; tiraaktiin kun waaʼee Saba Kiristiyaanaa dhugaa isaa ifatti dubbata.
Geggeessitoonni amantii baayʼee aaranii akka turan tilmaamuu dandeessu; Barattoonni Kitaaba Qulqulluu garuu duubatti jechuu mannaa, hojii barbaachisaa kana hojjechuu isaanii itti fufaniiru.
Namootaaf ajajamuu irra Waaqayyoof ajajamuuf murteessanii turan.
Kun maal nu hubachiisa?
Waraana Addunyaa Isa Tokkoffaatti, dhiironnii fi dubartoonni Kiristiyaanota taʼan kunneen garbummaa Baabilon Guddittii jala akka hin turre nu hubachiisa; kanaa mannaa, dhiibbaa ishii jalaa bilisa baʼaa fi warri kaanis bilisa akka baʼan gargaaraa turan.
Namni tokko gocha ykn dogoggora kanaan dura raawwateen kan kaʼe yaaddaʼuu dandaʼa taʼa.
Daawit Mootichatti yeroo tokko tokko irra-daddarbaan isaa mataa isaa irra akka ol darbu itti dhagaʼama ture.
Yaadni koo dhiphatee sababiin aaduufis nan iyya jechuudhaan dhugaa isaa dubbateera.
Haala sana keessatti, Daawit maal gochuu isaatu gaarii ture?
Inni hoo maal godhe?
Araaraa fi dhiifama Yihowaatti amanameera.
Yeroo tokko tokko immoo, haalli amma keessa jirtan isin dhiphisa taʼa.
Fakkeenyaaf, Daawit yeroo Faarfannaa  barreessetti jireenya isaatiif sodaatee ture.
Taʼus yaaddoon, amanannaa inni Yihowaa irratti qabu akka isa jalaa balleessu hin heyyamne.
Daawit rakkina isaa ilaalchisee kadhannaa cimaa dhiheessee ture; taʼus faayidaa wanta yaaddoo isatti fide sana damdamachuuf tarkaanfii kadhannaa isaa wajjin wal simu fudhachuun qabu hubatee ture.
Daawit irraa maal baranna?
Yaaddoon akka isin toʼatu heyyamuu mannaa, tarkaanfiiwwan haala keessa jirtan damdamachuuf isin gargaaran fudhadhaa; achiis dhimma isaa amanannaadhaan harka Yihowaatti gataa dhiisaa.
Daawit sirreeffama Naataan raajichi inni bakka buʼaa Yihowaa taʼe isaaf kenne fudhateera.
Kana malees, Daawit cubbuu isaa himachuu fi fudhatama Yihowaa duratti qabu deebisee argachuuf fedhii cimaa akka qabu ibsuudhaan Yihowaatti kadhannaa dhiheesseera.
Daawit, gar malee of ceephaʼuu mannaa, dogoggora isaa irraa barateera.
Cubbuuwwan ciccimoo taʼan sana matumaa irra deebiʼee hin raawwanne.
Yeroo booda amanamummaa isaa eegee duʼeera; Yihowaan amanamummaa isaa kanaan isa yaadata.
Fakkeenya Daawit irraa maal barachuu dandeenya?
Cubbuu cimaa yoo raawwanne, garaadhaa yaada geddarachuu fi Yihowaan dhiifama akka nuuf godhu carraaquu qabna.
Cubbuu keenya isatti himachuu qabna.
Kana malees, jaarsolii karaa hafuuraa nu gargaaruu dandaʼan bira dhaquu qabna.
Qophiiwwan Yihowaa irraa fayyadamuudhaan, waadaa nu fayyisuu fi dhiifama nuuf gochuuf galetti akka amanamnu argisiisna.
Kana malees, dogoggora keenya irraa barannee, Yihowaa tajaajiluu keenya itti fufuu fi yeroo gara fuulduraa amanannaadhaan eeggachuu dandeenya.
Sabni Yihowaa Waaqayyoon beekuu, isa jaallachuu fi isa tajaajiluu jalqabuu isaanii dura firii godhachaa turan dhiisaniiru.
Akkaataan jireenyaa isaanii inni duraa, tarii firii amma itti qaanaʼanii fi duʼa isaanitti fiduu dandaʼu kan dabalatu ture.
Amma garuu jijjiiramaniiru.
Namoonni Qorontos keessa turanii fi Phaawulos isaaniif barreesse keessaa hedduun isaanii akkana turan.
Isaan keessaa tokko tokko warra waaqolii tolfamoo waaqeffatan, ejjitoota, warra nama gadhoomsan, hattoota, warra machaaʼanii fi wantoota kana fakkaatan kan raawwatan turan.
Taʼus, dhiqamanii qulqulleeffamaniiru, akkasumas qulqulloota taaʼaniiru.
Warri gumii Roomaa keessa turan tokko tokkos kan akkasii taʼuu hin oolan.
Phaawulos hafuura qulqulluudhaan kakaʼee akkana jedhee isaaniif barreessee ture: Qaama keessan cubbuudhaaf meeshaa jalʼinaa gootanii hin dhiheessinaa; kanaa mannaa, akka warra duʼaa kaafamaniitti Waaqayyoof of dhiheessaa; qaama keessanis meeshaa qajeelinaa godhaatii Waaqayyoof dhiheessaa.
Phaawulos karaa hafuuraa qulqulluu taʼanii akka jiraatanii fi gaarummaa Waaqayyoo isa guddaa irraa fayyadamuu isaanii akka itti fufan mirkanaaʼaa ture.
Bara bulchiinsa Yerobiʼaam Mootichaatti, Yihowaan mootii Israaʼel isa gantuu taʼetti ergaa murtoo cimaa qabate akka itti himu Yihudaa irraa raajii tokko isatti ergee ture.
Raajiin amala gad of deebisuu qabu kun amanamummaadhaan ergaa Waaqayyoo himeera; Yihowaanis dheekkamsa Yerobiʼaam isa cimaa jalaa tajaajilaa isaa kana oolcheera.
Raajichi gara biyya isaatti utuu deebiʼaa jiruu, akkuma tasaa maanguddoo Betʼelitti dhihoo jiraatu tokkoo wajjin wal arge.
Maanguddoon kunis raajii Yihowaa akka taʼe isatti hime.
Namichi kun raajii sana gowwoomsuudhaan, ajaja cimaa Yihowaan wanta tokko illee akka hin nyaanne, wanta tokko illees akka hin dhugne, karaa irra dhufe irras deebiʼee akka hin galle isaaf kennee ture akka cabsu isa taasise.
Yihowaan garuu kanatti hin gammanne ture.
Achiis utuu gara biyya isaatti deebiʼaa jiruu, karaa irratti leenci tokko itti dhufee raajicha Yihowaa sana ni ajjeese.
Raajiin amala gad of deebisuu qabu kun, of gurguddisuudhaan maanguddoo isa gowwoomse sanaa wajjin kan deeme maaliifi?
Kana ilaalchisee Kitaabni Qulqulluun wanta ibsu hin qabu.
Haa taʼu malee, raajiin kun gad of deebisee Waaqayyo isaa wajjin deddeebiʼuu akka qabu guutummaatti irraanfatee taʼuu dandaʼa.
Garbichi amanamaan misiraachoo Mootummichaa hinaaffaadhaan babalʼisuudhaan amantii guddaa akka qabu argisiiseera.
Ati hoo hojii barbaachisaa taʼe kana irratti dibamtoota gargaaraa jirtaa?
Taanaan yommuu Geggeessaan kee akkana siin jedhu akka gammaddu beekamaa dha: Wanti obboloota koo warra hundumaa irra xinnaatan kana keessaa isa tokkoof gootan, akka anaaf gootanitti lakkaaʼama.
Yesuus yeroo gara samiitti deebiʼetti illee duuka buutota isaa hin dhiisne.
Yommuu lafa irra turetti hafuurri qulqulluun, maleekonnii fi Dubbiin Waaqayyoo geggeessuuf hangam akka isa gargaaran hubatee ture.
Kanaaf, garbicha amanamaa yeroo ammaa jirus haaluma kanaan gargaara.
Miseensonni garbicha sanaa Kiristiyaanota dibamoo waan taʼaniif, bakka Hoolichi dhaqu hundatti isa duukaa buʼu.
Kanaafuu, qajeelfama isaan nuuf kennan yommuu hordofnu, Yesuus isa geggeessaa keenya taʼe hordofaa jirra jechuu dha.
Yeroo dhihootti immoo, gara jireenya bara baraatti nu geessa.
Phaawulos mirga obboloonni isaa murtoo gochuuf qaban kabajuudhaan fakkeenya gaarii nuuf taʼa.
Yeroo harʼaatti, jaarsoliinis dhimmoota murtoo dhuunfaa gaafatan irratti gorsa yommuu kennan fakkeenya isaa hordofu.
Namoota gumii keessa jiran kaaniif yaada Kitaaba Qulqulluu irratti hundaaʼe kennuun isaan gammachiisa.
Taʼus jaarsoliin kun, obboloonnii fi obboleettonni murtoo mataa isaanii akka godhan heyyamu.
Kun immoo obboloonni sun buʼaa murtoon isaanii geessisu ilaalchisee itti gaafatamummaa isaanii waan baataniif akkas gochuun isaanii sirrii dha.
Kana irraa barumsa guddaa arganna: Namoota kaan gargaaruu fi dhugaawwan buʼuuraa ykn gorsa Kitaaba Qulqulluu irratti akka xiyyeeffatan gochuu ni dandeenya.
Taʼus, namoonni kaan murtoo mataa isaanii gochuuf mirgaa fi itti gaafatamummaa qabu.
Ogummaa irratti hundaaʼanii kana kan godhan yoo taʼe faayidaa guddaa argatu.
Eeyyee, obboloota keenyaaf murtoo gochuu akka dandeenyu yaaduu hin qabnu.
Kan akkas godhu maaliifi?
Yesus michuu jaalala qabeessaa fi amanamaa ture.
Bara duriitti gooftaan tokko dhimma dhuunfaa isaa fi miira isaa hojjettoota isaatti himuun isaa baramaa hin turre.
Yesus garuu ergamoota isaa warra amanamoo taʼaniif gooftaa fi michuu taʼuu isaa argisiiseera.
Isaanii wajjin yeroo ni dabarsa, miira isaa ni ibsaaf, akkasumas yaaddoo garaa isaanii yeroo dubbatan sirriitti isaan dhaggeeffata ture.
Wal qunnamtiin jaalala irratti hundaaʼe akkanaa, Yesusii fi ergamoota isaa gidduu walitti dhufeenyi cimaan akka jiraatu godheera; akkasumas itti gaafatamummaa gara fuulduraatti tajaajila Waaqayyoo keessatti qabaataniif isaan qopheesseera.
Yesus bartoonnii fi michoonni isaa gammachuu ciminaan Yihowaa tajaajiluudhaan argamu akka argatan barbaada ture.
Kanaafuu, sochiiwwan hafuuraa irratti hinaaffaadhaan akka hirmaatan barbaada ture.
Akkasumas Yesus bartoota gochuu irratti ciminaan akka hirmaatan barbaada ture! Kana malees, akka milkaaʼan akka isaan gargaaru bartoota isaatiif mirkaneesseera.
Jaalalli amala Yihowaa isa guddaa dha.
Yihowaan jalqaba kan uume, Yesus isa waggoota hammana hin jedhamneef isaa wajjin jiraatee fi karaa inni jaalala itti argisiisu barate dha.
Yesus jireenya lafa irratti dabarse dabalatee guutummaa jireenya isaa keessatti, Yihowaan Waaqa jaalalaa taʼuu isaa sirriitti akka hubate argisiiseera; akkasumas jaalala kana hordofeera.
Kanaafuu, bulchiinsi Yihowaa fi Yesus bara baraaf jaalalaan kan geggeeffamu akka taʼu mirkanaaʼoo taʼuu dandeenya.
Yesus Seericha keessatti abboommiin hunda irra caalu isa kam akka taʼe yeroo gaafatamu akkana jedhee ture: Waaqayyo kee goofticha garaa kee guutuudhaan, jireenya kee guutuudhaan, yaada kee guutuudhaanis jaallachuutu siif taʼa.
Abboommiin hundumaa irra caalu inni duraa isa kana.
Abboommiin inni lammaffaan akkuma isa duraa ti; Nama akka mataa keetiitti jaallachuutu siif taʼa.
Yesus, Yihowaa jaallachuutti aansee waaʼee nama jaallachuu akka dubbate hubadhaa.
Kun, walitti dhufeenya kam irratti iyyuu jaalala argisiisuun hammam barbaachisaa akka taʼe ibsa.
Waaqayyo yaada isaa namootaaf dabarsuuf Afaan Ibrootaa qofatti hin daangeffamne.
Boojuu warra Baabilon booda, Aramaayikiin afaan sabni Waaqayyoo tokko tokko itti fayyadaman taʼe.
Yihowaan tarii wanta dhufuuf jedhu beeksiisuuf, raajonni akka Daaniʼelii fi Ermiyaas, akkasumas Izraa lubichi Kitaabota Qulqulluu barreessan keessaa kutaawwan muraasa Afaan Aramaayikiitiin akka barreessan kakaaseera.
Yeroo booda Iskindir Guddichi biyyoota addunyaa bara duriitti turan hedduu waan injifateef, Afaan Giriikii inni balʼinaan dubbatamuu fi Koyinee jedhamu qooqa biyyoolessaa taʼe.
Yihudoonni hedduun qooqa sana dubbachuu kan jalqaban siʼa taʼu, kun immoo Kitaabni Qulqulluun Afaan Ibrootaa gara Afaan Giriikiitti akka hiikamu karaa baneera.
Hiikkaan Saptuujanti jedhamee beekamu kun hiiktota  akka hiikame yaadama.
Hiikkaan kun hiikkaa Kitaaba Qulqulluu isa jalqabaa fi hiikkaawwan bakki guddaan kennamuuf keessaa isa tokko dha.
Hojiin hiiktonni hedduun hojjetan bifa garaa garaa kan qabu siʼa taʼu, tokko tokko kallattiidhaan, tokko tokko immoo akkuma isaanitti fakkaatetti hiiku.
Haa taʼu malee, Saptuujantiin Yihudoota Afaan Giriikii dubbatan biratti, booda immoo Kiristiyaanota biratti akka Dubbii Waaqayyootti ilaalama ture.
Qabxii guddaan Yaaqoob fakkeenya kanatti fayyadamee dabarsuu barbaade lakkoofsa  irratti ifatti kaaʼameera.
Caqasichi Arrabni ibidda jedha.
Arrabni dandeettii dubbachuuf qabnu argisiisa.
Akkuma ibiddaa wanti dubbannu miidhaa guddaa geessisuu dandaʼa.
Kitaabni Qulqulluun, Duunii fi jireenyi aboo arrabaa jala jiru jedha.
Dhugaa dha, badii geessisuu dandaʼa jennee sodaachuudhaan ibiddatti fayyadamuu hin dhiisne, wanta nama miidhu dubbanna jennee yaaddaʼuudhaan dubbachuu hin dhiisnu.
Wanti murteessaa taʼe toʼachuu dandaʼuu dha.
Ibidda yoo toʼanne, nyaata keenya bilcheessuuf, qaama keenya hoʼisuu fi halkan yeroo dukkanaaʼu ifa argachuuf itti fayyadamuu dandeenya.
Arraba keenya yoo leenjisne, humna arrabni keenya qabu Waaqayyoof ulfina fiduu fi warra kaan fayyaduuf itti gargaaramuu dandeenya.
Afaan keenyaan dubbachuudhaanis taʼe mallattoo harkaatti fayyadamuudhaan dandeettiin yaadaa fi miira keenya ibsuuf qabnu, kennaa dinqisiisaa Waaqayyo biraa arganne dha.
Haa taʼu malee, kennaa kana warra kaan diiguuf utuu hin taʼin, ijaaruuf itti fayyadamuu qabna.
Luqaas, Phaawulosiif waaʼee fayyaa gorsa kennee, akkasumas Phaawulosiifis taʼe namoota hojii misiyoonummaa irratti isaa wajjin hojjechaa turaniif yaalii fayyaa godhee ture jennee yaaduun keenya sirrii dha.
Luqaas kana gochuun kan isa barbaachise maaliifi?
Sababiin isaas Phaawulos illee yeroo deemsa irra turetti dhukkubsatee waan tureefi.
Yaada Yesus, Namoonni fayyaan ogeessa qorichaa hin barbaadan, dhukkubsatootatu barbaada malee jedhee dubbatee wajjin haala wal simuun Luqaas yaalii fayyaa kennuu dandaʼa ture.
Kitaabni Qulqulluun Luqaas barumsa yaalii fayyaa eessatti ykn yoom akka fudhate hin ibsu.
Phaawulos gaʼee Luqaas ogeessa fayyaa taʼuudhaan qabu Kiristiyaanota Qolosaayis keessa jiranitti kan dubbate, Kiristiyaanonni sun waan isa beekaniif akka taʼe yaadni kennameera.
Naannoo Lodooqiyaatti manni barumsaa fayyaa kan ture taʼuun isaa xiyyeeffannaa namaa kan harkisu dha.
Kanas taʼe sana Luqaas ogeessa fayyaa ture malee, nama leenjii hin qabnee fi akkasumaan waaʼee yaalii fayyaa yaada kennu hin turre.
Kanas fayyaa ilaalchisee jechoota addaa Luqaas Wangeela isaa keessattii fi Hojii Ergamootaa keessatti itti fayyadame irraa, akkasumas akkaataa inni dinqii Yesus warra kaan fayyisuuf hojjete itti ibse irraa hubachuun ni dandaʼama.
Addaam, isa nama tokko jedhamee fi cubbuunis taʼe duuti karaa isaa addunyaatti gale dha.
Kanaaf, Cubbuu nama tokkootiin kan kaʼe duuti karaa nama tokkoo akka mootiitti moʼe.
Phaawulos itti dabaluudhaan waaʼee, gaarummaa Waaqayyoo isa guddaa irraa hafaa karaa nama tokkoo, jechuunis karaa Yesuus Kiristoos mulʼifamee dubbateera.
Gaarummaa guddaan kunis guutummaa ilmaan namootaatiif faayidaa argamsiiseera.
Ajajamuu nama tokkootiin Yesuusiin namoonni hedduun qajeelota taʼu.
Gaarummaan Waaqayyoo inni guddaan, karaa Yesuus Kiristoos jireenya bara baraatti geessuu dandaʼa.
Yihowaan Ilmi isaa gara lafaa dhufee furii akka taʼu gochuuf dirqamni isa irra hin jiru ture.
Kana malees, wanti Waaqayyoo fi Yesuus furiin dhiifama argamsiisu akka dhihaatu gochuudhaan raawwatan, ilmaan namootaa mudaa qabanii fi cubbuu dhaalaniif kan malu hin turre.
Kanaaf, dhuguma iyyuu dhiifama cubbuu fi abdii bara baraaf jiraachuu argachuun keenya gaarummaa guddaa dha.
Waaqayyo gaarummaa isaa isa guddaa waan nutti argisiiseef dinqisiifachuu fi jireenya keenya irratti jijjiirama akka fidu heyyamuu qabna.
Gama kanaan of qoruun barbaachisaa dha.
Maaliif?
Phaawulos, Yaadni ofii foon irratti akka xiyyeeffatu gochuun duʼa fida jedhee barreesseera.
Kun, yeroo ammaatti duʼa hafuuraa, gara fuulduraatti immoo duʼa qaamaa waan namatti fiduuf dhimma cimaa dha.
Taʼus Phaawulos namni tokko wantoota foonii irratti xiyyeeffachuu waan jalqabeef qofa, dhumni isaa duʼa akka taʼu dubbachuu isaa hin turre.
Jijjiiramuun ni dandaʼama.
Mee waaʼee namicha Qorontos isa wantoota foonii hordofuudhaan halalummaa raawwachuu isaatiin gumiidhaa baafamee turee yaadaa.
Namni kun jijjiirama gochuu ni dandaʼa ture; jijjiirameeras.
Akka fooniitti jiraachuu dhiisee, daandii isa sirriitti deebiʼeera.
Namni kun jijjiirama gochuu erga dandaʼee, Kiristiyaanni yeroo ammaatti jirus jijjiirama gochuu ni dandaʼa; keessumaa namni hamma namicha Qorontos keessa ture sanaa fedhii foonii isaa hin hordofne salphaatti jijjiiramuu ni dandaʼa.
Haalli keenya jijjiiramuun isaa hojiin keenya akka baayʼatu ykn akka xiqqaatu gochuu dandaʼa.
Ati hoo dargaggeessa moo maanguddoo dha?
Fayya buleessa moo yeroo baayʼee ni dhukkubsatta?
Yihowaan hundi keenya iyyuu caalaatti isa tajaajiluu kan dandeenyu akkamitti akka taʼe beeka.
Inni wanta humna keenyaa ol taʼe nu irraa hin eegu; wanta gochuu dandeenyu hunda yommuu goonu baayʼee dinqisiifata.
Yesuus hojii hojjetu hunda irraa gammachuu argateera; nutis hojii hojjennu irraa gammachuu argachuu dandeenya.
Namni gad of deebisu hojii ykn itti gaafatamummaa yeroo ammaatti gumii keessatti qabutti ni gammada.
Waaʼeen itti gaafatamummaa argachuu ykn wanti warri kaan raawwatan isa hin yaaddessu.
Kanaa mannaa, hojii jaarmiyaa Waaqayyoo keessatti isaaf kennametti gammada; hojichas akka Yihowaa biraa isaaf kennametti ilaala.
Akkasumas gaʼee ykn iddoo Yihowaan warra kaaniif kenne garaadhaa ni kabaja.
Amalli gad of deebisuu, namoota kaaniif kabaja isaaniif malu akka kenninuu fi akka isaan deggerru nu kakaasa.
Dhugaa Kitaaba Qulqulluu afaan adda addaatiin babalʼisuuf akka isaan gargaarutti, bara  dhaabbata Waldaa Masaraa Eegumsaa fi Tiraaktii Xiyoon jedhamu kan hundeessan siʼa taʼu, pireezidaantiin dhaabbatichaas Chaarlis Teez Raasil ture.
Raasil Kitaaba Qulqulluu gad fageenyaan kan qoʼatu waan tureef, barumsawwan amantii kan akka Sillaasee fi lubbuun hin duutu jedhan soba taʼuu isaanii ija jabinaan saaxileera.
Kiristoos karaa ija namootaatiin hin mulʼanneen akka deebiʼuu fi bara  barri sabootaaf murteeffame sun xumuramuu isaa hubatee ture.
Obboleessi keenya Raasil yeroo, humnaa fi qabeenya isaa utuu hin qusatin dhugaawwan kana namootatti himuuf waan dandaʼu hunda godheera.
Kana irraa ifatti hubachuun akka dandaʼamutti, Yihowaa fi Yesuus inni mataa gumii taʼe yeroo murteessaa taʼe sanatti obboleessa keenya Raasilitti itti fayyadamaniiru.
Obboleessi keenya Raasil namoota irraa ulfina argachuu hin barbaadu ture.
Bara  akkana jedhee barreessee ture: Ofii keenyaafis taʼe barreeffamoota qopheessinuuf galateeffamuu ykn jajamuu hin barbaannu; Abbaa ykn Rabbii jedhamnee waamamus hin barbaannu.
Kana malees, namni kam iyyuu maqaa keenyaan akka waamamu hin barbaannu.
Dhuma irrattis, Hojiin kun kan namaa miti jedhee dubbateera.
Hundumti Keenya filannoo fi murtoo gochuu qabna.
Taʼus murtoon nuti goonu hundi dhimma duʼaa fi jireenyaa taʼuu dhiisuu dandaʼa.
Haa taʼu malee, murtoowwan nuti goonus taʼe filannoon keenya, jireenya keenya irratti jijjiirama guddaa fiduun isaa hin oolu.
Dandeettiin nuti murtoo gaarii gochuuf qabnu jireenyi keenya jeequmsaan, falmii fi gaddaan kan guute taʼuu mannaa, hamma tokko gaarii fi naga qabeessa akka taʼu gochuudhaan nu gargaaruu dandaʼa.
Murtoo ogummaa irratti hundaaʼe gochuuf maaltu nu gargaaruu dandaʼa?
Waaqayyo ogeeyyii akka taanu nu gargaaruuf fedhiis taʼe dandeettii akka qabu ilaalchisee isa irratti amantii qabaachuu qabna.
Akkasumas, gorsa inni nuu kennu irratti amanannaa qabaachuudhaan, Dubbii Yihowaa fi karaa inni wantoota tokko tokko itti raawwatu irratti amantii qabaachuu qabna.
Yeroo isatti dhihaannuu fi Dubbii isaa jaallannu, murtii inni kennu irratti amantii qabaanna.
Kanaan kan kaʼes, murtoo gochuu keenya dura, yeroo hundumaa Dubbii Waaqayyoo qorra.
Murtoo guddaa gochuun yommuu nu barbaachisu, Kitaaba Qulqulluu dubbisuu fi kadhannaadhaan Yihowaa qajeelfama gaafachuun keenya barbaachisaa dha.
Yihowaan amalawwan murtoo fedhii isaa wajjin wal simu gochuu irratti nu gargaaruu dandaʼan nuuf kenna.
Akkana jedhaa of gaafadhaa: Murtoon kun jaalala ani Yihowaadhaaf qabu kan argisiisu dhaa?
Maatii kootiif gammachuu fi nagaa kan argamsiisu dhaa?
Obsa kanan qabuu fi garraamii taʼuu koo kan argisiisu dhaa?
Yihowaan akka isa jaallannuu fi akka isa tajaajillu nu hin dirqisiisu.
Mirga filannoo waan nuu kenneef, mirgaa fi itti gaafatamummaa isa tajaajiluuf qabnu nuu kabaja.
Taʼus, murtoowwan kan biroo qajeelfama isaa irratti hundoofnee goones hojii irra akka oolchinu nu irraa eega.
Karaa Yihowaan wantoota itti raawwatuu fi dhugaawwan buʼuuraa inni gaarummaadhaan nuu kenne irratti amantii qabaachuudhaan, murtoowwan ogummaa irratti hundaaʼan gochuu fi daandii keenya hunda irratti asii fi achi kan hin jenne taʼuu dandeenya.
Yeroo harʼaatti, Dhugaa Baatonni Yihowaa hedduun raajii misraachichi saboota, gosoota, qooqawwanii fi namoota hundumaaf akka lallabamu dubbatame irratti ciminaan hirmaachaa jiru.
Ati namoota qooqa haaraa barachaa jiran keessaa tokko dhaa?
Tarii immoo, misiyoonii taatee ykn biyya alaa iddoo gargaarsi caalaatti barbaachisu deemtee tajaajilaa ykn biyyuma dhalootaa keetti gumii afaan biraatiin geggeeffamu irratti argamaa jirtaa?
Tajaajiltoota Yihowaa waan taaneef, fayyaa hafuuraa ofii keenyaafis taʼe kan maatii keenyaatiif dursa kennuu qabna.
Yeroo tokko tokko garuu, hojiin waan nutti baayʼatuuf, qoʼannaa dhunfaa itti yaadame godhachuun illee nutti ulfaachuu dandaʼa taʼa.
Obboloota naannoo biraa deemanii tajaajilan immoo rakkina kan biraatu mudata.
Obboloonni naannoo haaraa deemanii tajaajilan qooqa haaraa barachuun isaan barbaachisa; garuu, nyaata hafuuraa jabaa taʼe haala dhaabbataa taʼeen of sooruu qabu.
Yesuus wanta isaan itti amanan duuka buutota isaa gaafachuu hin sodaatu ture.
Isinis fakkeenya isaa hordofaa.
Haalli isaa yeroo mijatutti ijoolleen keessan miira isaanii akka ibsan isaan afeeruun gaarii dha.
Mucaan keessan barumsa tokko tokko ilaalchisee shakkii yoo qabaate, aariidhaan ykn karaa akka isa mormitan argisiisuun deebii isaaf hin kenninaa.
Dhimmicha irratti akka yaadu obsaan isa gargaaraa.
Mucaan keessan gaaffii gaafachuun isaa, waaʼee dhimma sanaa akka yaaduu fi hubachuu akka barbaadu kan argisiisu akka taʼetti ilaaluun isin fayyada.
Yesuus yommuu umuriin isaa waggaa  turetti illee gaaffiiwwan guguddaa gaafateera.
Ijoollee keessan sirriitti beekuun yaada, miiraa fi yaaddoo isaanii beekuu dabalata.
Isinii wajjin walgaʼii gumii irratti waan argamanii fi tajaajila irratti waan hirmaataniif qofa amantii qabaachuu dandaʼu jettanii hin yaadinaa.
Sochii guyyaa guyyaa keessatti dhimmoota hafuuraa irratti mariʼadhaa.
Ijoollee keessanii wajjin kadhadhaa; waaʼee isaaniis kadhadhaa.
Wantoota amantii isaanii qoran kam iyyuu beekuuf yaalaa; qorumsawwan sanas akka damdamatan isaan gargaaraa.
Misiraachicha lallabuun hojii Yesuus isa guddaa ture.
Haa taʼu malee, yeroo fudhatee warri kaan tiksitootaa fi barsiisota akka taʼan leenjiseera.
Filiphosis, lallabaa wangeelaa taʼuu isaatiin hojiin kan itti baayʼatu taʼus, intaloonni isaa arfan dhugaa Kitaaba Qulqulluu warra kaanitti himuu irratti buʼa qabeeyyii akka taʼan akka gargaare hin shakkisiisu.
Yeroo harʼaatti hoo leenjiin kun hammam barbaachisaa dha?
Addunyaa maratti, namoonni misiraachicha fudhatan lakkoofsi isaanii dabalaa jira.
Namoonni haaraan hin cuuphamne, qoʼannaa dhuunfaan barbaachisaa taʼuu isaa hubachuu qabu.
Akkasumas, warra kaaniif misiraachicha lallabuu fi dhugaa isaan barsiisuuf leenjiʼuu qabu.
Obboloonni gumii keenya keessa jiran ulaagaa tajaajiltoota gumii fi jaarsolii gumii taʼuuf barbaachisu guutuuf ciminaan akka hojjetan jajjabeeffamuu qabu.
Kiristiyaanonni bilchina qaban, namoonni haaraan karaa hafuuraa guddina akka godhan barsiisa gaariidhaan gargaaruu dandaʼu.
Ermiyaas yommuu sodaatee fi yommuu abdii kutatee turetti, Yihowaan amanannaa raajiin amanamaa taʼe kun qabu isaaf cimseera.
Daaniʼel raajichi inni maanguddoon, Waaqayyo maleekaa isaa ergee yommuu isa jajjabeesse wanta isatti dhagaʼame tilmaamuu dandeessu.
Maleekaan sun Daaniʼeliin nama guddaa jaallatamaa jedhee isa waame! Dan.
Ati hoo, haaluma wal fakkaatuun babalʼistoota, qajeelchitootaa fi maanguddoota dadhabaa jiran jajjabeessuu ni dandeessaa?
Waaqayyo, innii fi Ilmi isaa inni jaallatamaan waggoota dheeraadhaaf waan waliin hojjetaniif, yommuu Yesuus lafa irra turetti isa galateeffachuu fi isa jajjabeessuun akka hin barbaachisne isatti hin dhagaʼamne.
Kanaa mannaa, Abbaan isaa, Kun Ilma koo isa jaallatamaa ani itti gammadu dha jedhee samii irraa yommuu dubbatu Yesuus siʼa lama dhagaʼee ture.
Kanaaf Waaqayyo, Yesuusiin galateeffateera; wanta gaarii hojjechaa akka jirus isaaf mirkaneesseera.
Kana malees Yihowaan, Yesuus galgala duʼa isaa dura turetti yommuu baayʼee dhiphatetti maleekaa tokko ergee isa jajjabeesseera.
Yaadni garaa gaarii taʼe dogoggora akka hin raawwanne nu akeekkachiisuudhaan qofa hin daangeffamu.
Hojii gaarii akka hojjennus nu kakaasa.
Hojiiwwan gaarii keessaa inni guddaan tajaajila manaa gara manaa irratti hirmaachuu fi carraa argannetti fayyadamnee karaa al idilee taʼeen dhugaa baʼuu dha.
Phaawulos yaadni garaa isaa akkas akka godhu isa kakaaseera.
Kana himuun ana irraa in barbaadama; wangeela yoon lallabuu dhaabaadhe garuu, anaaf wayyoo! jedheera.
Fakkeenya isaa yoo hordofne, yaadni garaa keenya wanta sirrii gochaa akka jirru nuu mirkaneessa.
Akkasumas, misiraachicha lallabuudhaan namoonni haasofsiisnu yaada garaa isaanii akka fayyadaman gargaaruu dandeenya.
Yaadni garaa keenya kana gochuu irratti gaʼee guddaa qaba.
Yeroo hunda Dubbii Waaqayyoo dubbisuudhaan, wanta dubbisne irratti xiinxaluudhaanii fi hojii irra oolchuudhaaf carraaqqii gochuudhaan yaada garaa keenya leenjisuu dandeenya.
Dhaloota Kiristoos Booda jaarraawwan muraasa booda namoonni hedduun Afaan Giriikiitiin ykn Afaan Laatiiniitiin Kitaaba Qulqulluu dubbisuu dandaʼaniiru.
Kanaafuu, barumsa Dubbii Waaqayyoo fi barumsa amantii waldaalee wal bira qabanii ilaaluuf carraa argataniiru.
Isaan keessaa tokko tokko wanta Kitaaba Qulqulluu irraa dubbisan irratti hundaaʼanii barumsa sobaa waldaan barsiistu fudhachuu didaniiru; yaada akkanaa ifatti dubbachuun garuu balaa kan qabu taʼuu isaa irra iyyuu, duʼaaf kan isaan saaxilu ture.
Yeroo booda immoo Kitaabni Qulqulluun afaanota namoonni hedduun hin beekneen qofa argama ture; waldaanis carraaqqii Dubbii Waaqayyoo afaanota namoonni kaan hubatanitti hiikuuf godhamaa ture cimsitee mormiti turte.
Namni wanta waldaan barsiistu fudhachuu dide kam iyyuu adaba guddaatu isa eeggata ture.
Dibamtoonni amanamoon tajaajiltoota Waaqayyoo taʼan dhoksaatti gareedhaan walitti qabamu turan; warra tokko tokkoof garuu walitti qabamuun ulfaataa ture.
Dibamtoonni luboota mootii taʼanis karaa gurmaaʼina qabuun tajaajiluu hin dandeenye turan.
Akkamitti?
Yihowaan dandeettii keenyatti karaa sirrii taʼeen akka itti fayyadamnu nu irraa eega.
Maaliif?
Waan nu jaallatuu fi kennaawwan kanatti karaa sirrii taʼee fayyadamuun keenya gammachuu akka nuuf argamsiisu waan beekuufi dha.
Gama biraatiin immoo, Yihowaan ilmaan namootaa hanqina akka qaban beeka.
Mudaa, cubbuu fi duʼa matumaa ofuma keenyaan hambisuu hin dandeenyu; namoonni hundi mirga filannaa waan qabaniif isaan toʼachuu hin dandeenyu.
Akkasumas, beekumsa ykn muuxannoo hangamii illee yoo qabaanne, beekumsa ykn muuxannoo Yihowaan qabu wajjin wal gitu matumaa qabaachuu hin dandeenyu.
Haalawwan hunda keessatti, akka nu deggeruu fi wanta nuti ofiif gochuu hin dandeenye akka nuuf godhu amanuudhaan, qajeelfama isaa argachuuf Yihowaatti amanamuu qabna.
Karaa biraatiin immoo, rakkoo keenya furuu fi warra kaan gargaaruuf tarkaanfii sirrii fudhachuudhaan wanta dandeenyu gochuu qabna.
Gabaabaadhumatti, Yihowaatti amanamuu fi wanta gaarii taʼe hojjechuu qabna.
Baarzilaayiin afeerricha hin fudhanne.
Maaliif?
Dulloomee waan tureef mootichatti baʼaa taʼuu waan hin barbaanneef ture.
Kanaaf Baarzilaayi, Kiimhaam tarii ilmaan isaa keessaa tokko taʼuu dandaʼa bakka isaa akka deemu yaada dhiheesse.
Baarzilaayi nama gad of deebisu taʼuun isaa murtoo sirrii akka godhu isa gargaareera.
Afeerraa Daawit fudhachuu kan dide, itti gaafatamummaa fudhachuuf gaʼumsa akka hin qabne waan isatti dhagaʼameef ykn bara soorama itti baʼu bilisummaadhaan jiraachuu waan barbaadeef hin turre.
Kanaa mannaa, haala isaa isa jijjiirame amanee waan fudhatee fi humna isaa waan beekuuf ture.
Itti gaafatamummaa dabalataa humna isaatii ol taʼe fudhachuu hin barbaanne.
Aangoo, ulfinaa fi beekamummaa irratti kan xiyyeeffannu yoo taʼe, akka hinaafnuu fi wal morkii keessa akka seennu, oolee bulee immoo abdii akka kutannu nu taasisuu dandaʼa.
Haa taʼu malee, gad of deebisuun, hundi keenya dandeettii fi carraaqqii keenyatti fayyadamnee Waaqayyoof ulfina akka kenninuu fi warra kaan gargaaruuf wanta caalaatti gaarii taʼe raawwachuu irratti akka xiyyeeffannu nu taasisa.
Yihowaan Uumaa dinqisiisaa dha.
Wanti inni uume hundi sadarkaa ol aanaa kan qabu dha.
Akkuma uumama irraa hubannu, Yihowaan jaalalaan kakaʼuudhaan daangaa kaaʼeera.
Wanti hundi karaa gurmaaʼina qabuun akka hojjetuuf, seerawwan uumamaa fi seerawwan naamusaa baaseera.
Kanaaf, wantoonni uumama cufa keessatti argaman hundi, kaayyoo Waaqayyoo keessatti iddoo fi hojii mataa isaanii qabu.
Yihowaan akkaataa uumamawwan isaa itti waliin hojjechuu qaban ilaalchisee ulaagaa baaseera.
Kanaaf, sirni harkisa lafaa, qilleensi naannoo lafaa akka turu godha; dambalii galaanaa toʼata, akkasumas wantoonni lafa irratti jireenyaaf barbaachisan akka jiraatan godha.
Ilmaan namootaa dabalatee uumamni hundi daangaa kana keessatti sochoʼa.
Dhuguma iyyuu uumamni karaa seera qabeessa taʼeen gurmaaʼuun isaa, Waaqayyo lafaafis taʼe ilmaan namootaatiif kaayyoo akka qabu argisiisa.
Tajaajila keenya irratti, namoonni Uumaa isa karaa seera qabeessa taʼeen wantoota kana uume irratti akka xiyyeeffatan gochuu dandeenyaa?
Ija jabinaa fi amanamummaa barreessitoota Kitaaba Qulqulluu haa qoru.
Barreessitoonni durii hedduun sobaan geggeessitoota isaanii kan jajanii fi mootummoota isaanii kan faarsan turan.
Raajonni Yihowaa garuu yeroo hundumaa dhugaa isaa dubbatu turan.
Dogoggora saba isaanii, akkasumas kan mootota isaanii illee barreessuuf fedhii qabu turan.
Dogoggora ofii isaanii fi tajaajiltoota Waaqayyoo kaanii ifatti barreessaniiru.
Kitaabni Qulqulluun dhugaa buʼuuraa akka qajeelfamaatti gargaaru qabaachuun isaa, namoonni hedduun gaggeessaa hafuura Waaqayyootiin barreeffamuu isaa akka amanan godheera.
Dhugaan buʼuuraa Kitaaba Qulqulluu waaqeffannaa sobaa fi gocha hafuurota hamoo namoota hedduu garboomsan irratti akka hin hirmaannee nu eega.
Barumsawwan akka jijjiirama tirannaa, humna Yihowaan qofti qabu uumamaaf kennuudhaan uumama waaqa fakkeessu.
Namoonni Waaqayyo akka hin jirre dubbatan jireenyi keenya gara fuulduraa guutummaatti harka keenya keessa jira jedhu.
Taʼus, yeroo gara fuulduraa ilaalchisee abdii amansiisaa kennuu hin dandaʼan.
Dargaggoonni, cimina tajaajila Yihowaa keessatti hojii baayʼee hojjechuuf barbaachisu qabu.
Dargaggoonni Betʼel keessa tajaajilan tokko tokko, Kitaaba Qulqulluu fi barreeffamoota Kitaaba Qulqulluu irratti hundaaʼan maxxansuu fi walitti hodhuu irratti hirmaatu.
Hedduun isaanii immoo, Galmawwan Mootummaa ijaaruu fi suphuu irratti hirmaatu.
Dargaggoonni, yeroo balaan uumamaa gaʼutti obboloota muuxannoo qabanii wajjin gargaarsa gochuu irratti ni hirmaatu.
Qajeelchitoota kan taʼan hedduun immoo, namoota biyya isaanii jiraniifis taʼe afaan kan biraa dubbatanitti misiraachicha himuu irratti gargaarsa gochaa jiru.
Faarfatichi, Warri Waaqayyoon barbaaddatan garuu waan gaarii tokko illee hin dhaban jedhee faarfateera.
Yihowaan, namoota hinaaffaadhaan isa tajaajilan matumaa akka hin dhiisne beekamaa dha.
Tajaajila isaa irratti hamma dandeenyu yoo goone, dhuunfaatti gaarummaa Yihowaa miʼeeffannee ilaaluu dandeenya.
Garaa guutuudhaan Waaqayyoon yoo waaqeffanne, gammachuu gita hin qabne arganna.
Halalummaan utuu hin raawwatamin wal hiikuun, namni tokko nama kan biraa fuudhuuf bilisummaa akka argatu hin godhu.
Dhugaa dha, namni tokko akkuma Hoseʼaan haadha manaa isaa Gomer ishii halalee taateef dhiifama godhe, hiriyaan gaaʼelaa isaa ejja raawwate yaada yoo geddarate dhiifama isaaf gochuu filachuu dandaʼa.
Haaluma wal fakkaatuun, Yihowaan Israaʼeloota karaa hafuuraa ejja raawwataniif dhiifama godheera.
Namni tokko hiriyaan gaaʼelaa isaa ejja akka raawwate utuma beekuu, yoo saalqunnamtii wajjin raawwate dhiifama akka isaaf godhe argisiisa; sana booda yaanni Kitaaba Qulqulluu wal hiikuu heyyamu hojii irra ooluu hin dandaʼu.
Yesuus yaada caqasa guyyaa harʼaa irratti argamu erga dubbatee booda, qeentee taʼanii jiraachuuf warra kennaa isaa qaban ilaalchisee dubbatee ture.
Itti fufees, Namni kana fudhachuu dandaʼu haa fudhatu jedheera.
Obboloonni hedduun yaada guutuudhaan Yihowaa waaqeffachuuf jecha qeentee taʼanii jiraachuu filataniiru.
Kana gochuu isaaniitiin galateeffatamuu qabu.
Gaarummaan Yihowaa inni guddaan eebbawwan hedduu kan nuuf argamsiisu taʼus, amala hunda irra akka nuuf darbu yaaduu hin qabnu.
Kiristiyaanota jaarraa jalqabaa gidduu, namoonni gaarummaa Waaqayyootiin qabatanii addaggummaa raawwatan jiru turan.
Kiristiyaanonni amanamoo hin taane kun cubbuu hojjechuu fi Yihowaan dhiifama akka isaaniif godhu gaafachuu akka dandaʼan itti dhagaʼama ture.
Kan nama gaddisiisu immoo, amala isaanii gadhee kana irratti akka hirmaatan obboloota kaan ni jajjabeessu turan.
Harʼas taanaan, namni kana godhu hafuura Waaqayyoo isa gaarummaa guddaa kennu aarsa.
Yeroo harʼaatti, Seexanni Kiristiyaanonni tokko tokko araara Waaqayyoo akka argatanii fi cubbuu hojjechuu akka dandaʼan akka yaadan gochuudhaan isaan dogoggorsaa jira.
Haa taʼu malee, Yihowaan cubbamoota qalbii geddarataniif dhiifama kan godhu taʼus, hawwii cubbuu keessa keenya jiru ciminaan akka lollu nu irraa eega.
Yaadni Jireenya namoota Waaqayyoof taʼu jedhu kun, walgaʼii irratti argamuu fi tajaajila irratti hirmaachuu dabalatee sochiiwwan gumii keessatti gootu kan dabalatu dha.
Kana malees, sochiiwwan hafuuraa warri kaan hin argine kan akka kadhannaa fi qoʼannaa dhuunfaa ni dabalata.
Namni jireenya isaa Yihowaadhaaf murteesse tokko, sochiiwwan kana hojii nuffisiisaa akka taʼanitti hin ilaalu.
Kanaa mannaa ilaalcha Daawit Mootichaa isa, Yaa Waaqayyoo ko, fedha kee gochuun anatti in tola, seerri kees garaa koo keessa jira jechuudhaan dubbatee wajjin wal fakkaatu qabaata.
Kiristiyaana of murteessee cuuphame waan taateef, Yihowaa dura kan dhaabattu of dandeessee akka taʼe yaadadhu.
Tajaajilli isaaf dhiheessitu warra kee dabalatee eenyu irratti iyyuu kan hundaaʼe taʼuu hin qabu.
Jireenya qullaaʼaa fi jireenya namoota Waaqayyoof taʼu jiraachuun kee, dhugaa kan ofii keetii akka godhattee fi cuuphamuuf gaʼumsa akka qabdu kan argisiisu dha.
Bara keenyatti, sabni Yihowaa amantii Mootummaa Waaqayyoo isa hundeeffame irratti qaban hojiidhaan argisiisaa jiru.
Kun immoo addunyaa maratti jannanni hafuuraa miseensota miliyoona saddeetii ol taʼan of keessatti qabate akka argamu godheera.
Iddoon kun iddoo firii hafuura Waaqayyootiin guutame dha.
Kun jaalalaa fi amantii akka qabnu akka gaariitti kan argisiisu dha! Kun taʼuu kan dandaʼe humna namaatiin miti.
Kana kan raawwate Waaqa keenya dha.
Hojiin dinqisiisaan kun maqaan Yihowaa akka beekamu godha; milikkita bara baraan hin badnes in taʼa.
Hamma lafti namoota hirʼina hin qabne, qajeeloo fi gammadoo taʼaniin guutamtutti, jannanni hafuuraa keenya guddachuu fi dagaaguu isaa itti fufa; kun immoo maqaa Yihowaatiif bara baraaf ulfina argamsiisa.
Jechoonni gaariin isin dubbattan warra kaan irratti dhiibbaa gaarii geessisuu dandaʼu.
Karaa kanaan caalaatti guutummaatti Yihowaa akka tajaajilan isaan gargaaruu dandeessu.
Walgaʼiiwwan irratti harka baasuudhaan yaada nama jajjabeessu yommuu kennitan, dhiibbaa guddaa warra kaan irratti geessisuu dandeessan matumaa akka laayyootti hin ilaalinaa.
Gargaarsa Yihowaatiin, Nahimiyaa fi namoonni isaa wajjin turan hojiidhaaf harka isaanii jabeeffachuu dandaʼaniiru.
Sana booda, guyyaa  dallaa Yerusaalem ijaaranii xumuran! Nah.
hiika bara  Nah.
Nahimiyaan hojicha ol aantummaadhaan gaggeessuu qofa utuu hin taʼin, dallaa Yerusaalem deebisanii ijaaruu irratti hirmaateera.
Haaluma wal fakkaatuun, jaarsoliin jaalala qabeeyyii taʼan hedduun ijaarsawwan tiʼookraasii ykn Galma Mootummaa isaanii qulqulleessuu fi suphuu irratti hirmaachuudhaan fakkeenya Nahimiyaa hordofuu dandaʼaniiru.
Kana malees, babalʼistootaa wajjin tajaajiluu fi hojii tikaa hojjechuudhaan, warra garaa sodaataa qabanii fi harki isaanii laafe ni jabeessu.
Jechoonni kun wanta Dhugaa Baatota Yihowaa amanamoo taʼan hundatti dhagaʼamu akka gaariitti akka ibsan beekamaa dha.
Haa taʼu malee, dhukkubni ykn dullumni hamma tokko tajaajila kee yoo daangesse hoo?
Namoota kunuunsa siif godhanii fi warra kaaniif yommuu lallabdu, tajaajilli qulqulluun ati dhiheessitu Waaqa keenya isa dinqisiisaa taʼeef ulfina akka fidu yeroo hunda yaadadhu.
Sababa amantii keetiin yoo hidhamtes, hamma haalli kee siif heyyamu waaʼee dhugaa ni dubbatta taʼa; kun immoo Yihowaa baayʼee gammachiisa.
Maatii amantiidhaan gargar taʼe keessa utuu jirtuu kan isa tajaajiltu yoo taʼes, Yihowaan sitti gammada.
Haala baayʼee rakkisaa taʼe keessatti illee, Yihowaa jajachuu fi karaa hafuuraa guddachuu dandeessa.
Abdiiwwan dinqisiisoo Waaqayyo kenne namoota abdii hin qabnetti yommuu himtu Yihowaan akka si eebbisu hin shakkisiisu.
Tajaajiltoonni Yihowaa Kitaaba Qulqulluu isa Dubbii Waaqayyoo taʼeef iddoo guddaa kennu.
Hundi keenya iyyuu cubbuu waan dhaalleef al tokko tokko gorsi Kitaaba Qulqulluu nu barbaachisa.
Yeroo kanatti deebii akkamii kennina?
Mee waaʼee Kiristiyaanota jaarraa jalqabaa Ewodiyaa fi Sinxiikee jedhamanii haa ilaallu.
Dubartoota dibamoo lamaan kana gidduutti rakkinni guddaan uumamee ture.
Rakkinni Ewodiyaa fi Sinxiikee gidduutti uumame kun, nagaa guutummaa gumichaa booressuu dandaʼa ture.
Kitaabni Qulqulluun dhumni isaa maal akka taʼe nutti himuu baatus, obboleettonni kun gorsa Phaawulos ergamaan jaalalaan kakaʼee isaaniif kenne fudhatanii taʼuu qaba.
Yeroo harʼaattis, gumiiwwan Dhugaa Baatota Yihowaa tokko tokko keessatti haalawwan wal fakkaatan akkasii rakkina uumuu dandaʼu.
Haa taʼu malee, gorsa Kitaaba Qulqulluu isa Dubbii Waaqayyoo taʼe keessa jiru yoo hojii irra oolchine, rakkoowwan akkasii furuu ykn akka hin uumamne gochuu ni dandeenya.
Kitaaba Qulqulluu isa Dubbii Yihowaa taʼeef bakka guddaa kan kenninu yoo taʼe, qajeelfama isaa wajjin wal simnee jiraanna.
Hundi keenya iyyuu jajjabinni nu barbaachisa.
Keessumaa yeroo guddachaa deemnutti caalaatti nu barbaachisa.
Barsiisaan Tiimotii Ivaanzi jedhaman tokko, Ijoolleen akkuma biqiltoonni bishaan barbaadan nama isaan jajjabeessu barbaadu.
Mucaan tokko yoo jajjabeeffame gatii akka qabuu fi akka jaallatamu isatti dhagaʼama jedhaniiru.
Haa taʼu malee, yeroo rakkisaa keessa jiraanna.
Namoonni ofittoo fi jaalala kan hin qabne taʼaniiru, akkasumas namoota jajjabeessuun hafaa jira.
Seexanni abdii kutachuun, karaa hafuuraatiinis taʼe karaa biraatiin akka dadhabnu akka godhu waan beekuuf, abdii nu kutachiisuu barbaada.
Seexanni, Iyoob isa qajeelaa taʼe abdii kutachiisuuf rakkoowwan walitti aananii dhufanii fi himata sobaatti fayyadameera; tooftaan gara jabinaa kun garuu utuu isaaf hin milkaaʼin hafeera.
Miseensota maatii keenyaa fi gumii keenyaa jajjabeesuudhaan hojii Diyaabilos mormuu dandeenya.
Kun immoo, manni keenyas taʼe Galmi Mootummaa keenya bakka gammachuu fi nageenyi itti argamu akka taʼu gochuuf gargaara.
Jaalalli Yihowaa karaa hedduudhaan argisiifameera.
Fakkeenyaaf, uumamni cufti hammam dinqisiisaa akka taʼe ilaali.
Gaalaaksiiwwan biliyoonaan lakkaaʼaman kan jiran siʼa taʼu, tokkoon tokkoon gaalaaksiiwwan kanaa keessa urjiilee fi pilaaneetota biliyoona hedduudhaan lakkaaʼamantu jira.
Urjiilee gaalaaksii Milkii Weey jedhamuu fi nuti keessa jirru keessatti argaman keessaa tokko aduu siʼa taʼu, uumamni lafa irraa ishee malee jiraachuu hin dandaʼu.
Uumamawwan kun hundi Waaqummaa Yihowaa fi amalawwan isaa kan akka humnaa, ogummaa fi jaalalaa kan argisiisani dha.
Yihowaan wanta lafa irra jiru hunda kan uume, uumamawwan isaa lafa irra akka jiraataniif uumaman akka fayyaduufi dha.
Ilmaan namootaatiif jannata bareedduu kan uume siʼa taʼu, sammuu fi qaama mudaa hin qabnee fi bara baraaf jiraachuu dandaʼu isaaniif kenneera.
Kana malees, inni foon kan uffate hundumaa in soora; gaarummaan isaa bara baraan in jiraata.
Mootiin keenyas waggoota darban keessatti meeshaalee namoonni miliyoonaan lakkaaʼaman ergaa Mootummichaa akka fudhataniif garaa isaanii qopheessuuf gargaaran nuu kennaa tureera.
Meeshaaleen tokko tokko faayidaa kan kennan tarii gara waggaa kudhaniitiif yommuu taʼu, warri kaan immoo amma iyyuu hojii irra oolaa jiru.
Taʼus, meeshaaleen kun hundi karaa taʼe tokkoon dandeettii hojii lallabaa irratti qabnu guddifachuuf nu gargaaraniiru.
Meeshaan obboloonni hedduun tajaajila akka jalqaban gargaare tokko kaardii ittiin dhugaa baʼan siʼa taʼu, babalʼistoonni Mootummichaa bara  kaasee itti fayyadamuu jalqaban.
Kaardiin kun ergaa Kitaaba Qulqulluu gabaabaa taʼe kan qabate dha.
Kaardiin ittiin dhugaa baʼan faayidaa hedduu qaba ture.
Babalʼistoonni tokko tokko hojii lallabaa irratti hirmaachuuf fedhii guddaa kan qaban taʼus, ija laafeyyii turan; akkasumas wanta dubbatan hin beekan turan.
Warri kaan immoo wanta beekan hundumaa daqiiqaa muraasa gidduutti nama haasofsiisanitti himu turan; garuu kana kan godhan malaan hin turre! Faallaa kanaatiin, kaardiin ittiin dhugaa baʼan jechoota gaggabaaboo of eeggannoodhaan filataman muraasatti fayyadamuudhaan, bakka babalʼistootaa buʼee isaaniif dubbata ture.
Yeroo harʼaatti, waaʼee uumamawwan Yihowaa fi akkaataa kaayyoon isaa itti raawwatamu irratti beekumsa hedduu argachuu keenyatti eebbifamneerra.
Addunyaan kun barumsa ol aanaa barachuu jajjabeessa.
Taʼus, muuxannoo namoota hedduu irraa akka hubannutti, wantoota kana hordofuun yeroo baayʼee amantii fi jaalala Waaqayyoof qabnu nu dhabsiisa.
Macaafni Qulqulluun garuu, beekumsa akka jaallannu qofa utuu hin taʼin ogummaa fi hubannaas akka qabaannu nu jajjabeessa.
Kana jechuun ofii keenyas taʼe warra kaan gargaaruu akka dandeenyutti, beekumsa Waaqayyo nuu kenne akkamitti hojii irra akka oolchinu barachuu jechuu dha.
Waaqayyo, namni hundinuu akka fayyu, dhugaa beekuu biras akka gaʼu in fedha.
Namoota hundumaatti misiraachoo Mootummichaa yeroo himnuu fi kaayyoo guddaa Waaqayyo ilmaan namootaatiif qabu akka hubatan yeroo isaan gargaarru jaalala Yihowaadhaaf qabnu argisiisna.
Namoonni qooqaan walii galuu kan dandaʼan, kennaa addaa kana Waaqayyo waan isaaniif kenneefi dha.
Karaa guddaa kan biraan sammuun Waaqayyo nuuf kenne adda itti taʼus jira.
Bineensota irraa haala adda taʼeen, ilmaan namootaa akka bifa Waaqayyootti uumaman.
Mirga filannaa waan qabaniif, dandeettii dubbachuuf qabanitti fayyadamuudhaan Waaqayyoof ulfina kennuu filachuu ni dandaʼu.
Waaqayyo inni qooqa uume, namoota isaaf ulfina kennuu barbaadan hundaaf kennaa gaarii, jechuunis Macaafa Qulqulluu kenneera.
Macaafni Qulqulluun guutummaan ykn gartokkoon isaa afaanota  oliin argama.
Macaafa kana yeroo dubbistu sammuun kee yaada Waaqayyootiin guutama.
Kana yoo goote wanta akka fayyitutti ogummaa siif kennuu dandaʼu irratti xiinxaluu dandeessa.
Xiinxaluu jechuun, wanta gaariis taʼe gadhee yaadni kee wanta tokko irratti akka xiyyeeffatu gochuu fi irratti yaaduu jechuu dha.
Wanti irratti xiinxaluu dandeenyu inni guddaan wanta waaʼee Yihowaa fi waaʼee Ilma isaa Yesus Kiristos baranne dha.
Yesus gochaanis taʼe dubbii isaatiin amantii duuka buutota isaa ijaareera.
Amantii warra kaanii ijaaruun amantii keenya jabeeffachuuf waan nu gargaaruuf fakkeenya isaa hordofuu qabna.
Yeroo lallabduu fi barsiistu, ragaawwan Waaqayyo akka jiru, akka nuuf yaaduu fi Macaafni Qulqulluun Dubbii isaa geggeessaa hafuura qulqulluudhaan barreeffame akka taʼe argisiisan ibsi.
Obboloota kees amantii isaanii akka guddifatan gargaari.
Namni tokko tarii obboloota itti gaafatamummaa qaban irratti guungumuudhaan akka shakku yoo argisiise, daftee irraa hin fagaatin.
Kanaa mannaa, malaan tarkaanfii amantii isaa deebisee argachuuf isa dandeessisu akka fudhatu isa gargaari.
Mana barumsaatti barumsa jijjiirama tirannaa barachaa jirtu yoo taʼe, amantii uumama irratti qabdu ija jabinaan ibsi; wanti ati dubbattu namoota kaan irratti dhiibbaa akkamii akka qabaatu ennaa ilaaltu baayʼee dinqisiifamuu dandeessa.
Yihowaan amantiidhaan jabaannee akka dhaabannu hunda keenya ni gargaara.
Badhaasni amantii keenyaaf argannu wanta kam irra iyyuu kan caalu waan taʼeef, carraaqqiin amantii keenya ijaaruuf goonu kan nu gaabbisiisu miti.
Saamuʼel wanta sabichi barbaade gochuu waan hin barbaanneef, Yihowaan Saamuʼel sabicha akka dhagaʼu siʼa sadii isatti himeera.
Taʼus, nama bakka isaa buʼuu wajjin haala wal qabateen Saamuʼel jibbi ykn haaloon garaa isaa keessatti akka uumamu hin heyyamne.
Yihowaan Saaʼoliin akka dibu yeroo isatti hime, dirqama isatti taʼee utuu hin taʼin jaalalaan kakaʼee fedhiidhaan ajajameera.
Akkuma Saamuʼel godhe, jaarsoliin muuxannoo qaban obboloota leenjisanitti gaarummaa ni argisiisu.
Jaarsoliin akkasii, mirga gumii keessatti qaban tokko tokko barattoonni isaanii akka isaan irraa fudhatan sodaachuudhaan, warra kaan leenjisuu irraa duubatti hin jedhan.
Barsiisonni arjaa taʼan barattoota isaanii akka waan isaaniin dorgomanitti utuu hin taʼin, akka obboloota isaanii wajjin hojjetanii fi gumiidhaaf kennaa gati jabeessa taʼanitti ilaalu.
Barsiisonni ofittoo hin taane akkasii barattoonni isaanii dandeettii isaaniitti fayyadamanii gumii yeroo gargaaran ennaa argan gammachuu guddaa argatu!—.
Yesuus Mootii Mootummaa Waaqayyoo taʼee yommuu bulchutti mataa bofichaa buruqsa; rakkoowwan fincila Seexanni kaaseen dhufan hundas ni balleessa.
Yesuus yommuu lafa irra turetti, barattoonni isaa barbaachisummaa Mootummaa Waaqayyoo akka hubatan isaan gargaareera.
Kana malees, akkuma cuuphameen, misiraachoo Mootummaa Waaqayyoo balʼinaan labsuu jalqabeera.
Gara samiitti deebiʼuu isaa dura yeroo dhumaatiif barattoota isaatti yommuu dubbatettis, hanga andaara lafaatti dhugaa baatota isaa akka taʼan isaan ajajeera.
Namoonni guutummaa lafaa irra jiran hojii waaʼee Mootummichaa labsuuf taasifamuun, waaʼee furichaa barachuu fi namoota Mootummaa Waaqayyoo jalatti bulan taʼuuf carraa argatu.
Yeroo harʼaatti, hojii addunyaa maratti misiraachicha akka labsinu nuuf kenname raawwachuudhaan, obboloota Kiristoos lafa irra jiran yommuu gargaarru Mootummicha deggeraa akka jirru argisiisna.
Yihowaa tajaajiluun yeroo hundumaa faayidaa kan qabuu fi gaarii waan taʼeef, filannoon kun salphaa akka taʼe isinitti dhagaʼama taʼa.
Kana malees, namni ogeessa taʼe waaqa tolfamaa lubbuu hin qabne waaqeffachuu hin barbaadu.
Taʼus, Israaʼeloonni yaadni isaanii walaallammii taʼee ture.
Kanaaf Eliyaas, ogummaa irratti hundaaʼee waaqeffannaa hunda caalu, jechuunis waaqeffannaa Yihowaa akka filatan isaan jajjabeesse.
Israaʼeloota sanatti murtoowwan ogummaa irratti hundaaʼan gochuun kan isaanitti ulfaate maaliif taʼuu dandaʼa?
Jalqaba, amantii Yihowaa irratti qaban dhabanii kan turan siʼa taʼu, sagalee isaa dhagaʼuu didaniiru.
Ogummaa waaqayyoo fi beekumsa sirrii barachuu isaanii dhiisanii turan; kana malees Yihowaa irratti amantii hin qaban turan.
Beekumsa sirrii argatanii wajjin wal simanii jiraachuun isaanii murtoo gaarii gochuu akka dandaʼan isaan gargaara ture.
Hunda caalaa immoo, saboonni Yihowaa hin waaqeffanne ilaalcha Israaʼelootaa irratti dhiibbaa kan godhan taʼuu isaa irraa iyyuu, waaqayyolii isaanii akka waaqeffatan godhaniiru.
Haa taʼu malee, Yihowaan haalli akkanaa uumamuu isaa dura isaan akeekkachiisee ture.
Dhimmoota hafuuraa irratti xiinxaluun namni tokko karaa hafuuraa akka guddatu isa gargaara.
Namni waaʼee Yihowaa fi Yesus yeroo muraasaaf qofa xiinxalu amantii cimaa qabaachuu hin dandaʼu.
Namni akkasii karaa irraa goruu ykn dhugaa irraa garagaluu dandaʼa.
Yesus, Dubbii Waaqayyoo garaa gaariidhaa fi abboomamaadhaan hin dhageenyu taanaan, dubbicha fudhachuu akka hin dandeenye akeekkachiiseera.
Kanaa mannaa yaaddoon, soorumnii fi qannoon jireenyaa ija utuu hin godhatin akka hafnu gochuu dandaʼa.
Kanaafuu, Dubbii Waaqayyoo irratti yaaduu keenya itti haa fufnu.
Kun immoo ulfina, amalaa fi eenyummaa Yihowaa Macaafa Qulqulluu keessatti ibsame irratti xiinxaluuf nu kakaasa.
Waaʼee Abbaa keenya isa samii barachuu keenya itti fufuu fi bara baraaf isa fakkaachuu ni dandeenya.
Kun immoo mirga hunda irra caalu dha.
Qajeelfama Waaqayyo nuu kennu yoo hordofne faayidaa akka argannu matumaa shakkuu hin qabnu.
Waaqa isa dhuguma nu gargaaruu dandaʼu irratti amantii qabaachuun barbaachisaa dha.
Phaawulos, Waaqayyo humna isaa isa nu keessatti hojjetuun wanta nuyi kadhannuuf wanta nuyi yaaduu dandeenyu hundumaa irra safara malee caalchisee gochuu in dandaʼa jedheera.
Tajaajiltoonni Yihowaa fedha isaa raawwachuuf waan dandaʼan hunda godhu; taʼus, humni isaanii daangeffamaa taʼuu isaa waan beekaniif Yihowaan carraaqqii isaanii akka isaaniif eebbisu isatti amanamu.
Waaqni keenya nuu wajjin taʼuun isaa nu hin gammachiisuu?
Nu hoo kadhannaan amantii dabalataa argachuuf dhiheessinu deebii akka argatu eeguu dandeenyaa?
Macaafni Qulqulluun, akka fedha Waaqayyootti yoo kadhanne deebii akkasii eeguu akka dandeenyu nuu mirkaneessa.
Yihowaan namoota guutummaatti isatti amanamanitti akka gammadu beekamaa dha.
Yihowaan kadhannaa amantii dabalataa argachuuf dhiheessinuuf deebii kan kennu siʼa taʼu, amantiin keenyas guddatee mootummaa Waaqayyootiif kan malle akka taanu godha.
Dubbachuun kutaa jireenya keenyaa keessaa tokko taʼus, yeroo hunda dubbachuu qabna jechuu miti.
Kitaabni Qulqulluun, Calluma jechuun yeroo qaba jedha.
Yeroo warri kaan dubbatan calluma jechuun warra kaaniif kabaja akka qabnu kan argisiisu taʼuu dandaʼa.
Wantoota iccitii taʼan akka hin dubbanne arraba keenya toʼachuun keenya, of eeggataa fi hubataa akka taane argisiisa.
Yeroo aarrutti arraba keenya toʼachuun ogummaa dha.
Karaa gara biraa immoo Kitaabni Qulqulluun, dubbachuunis yeroo qaba jedha.
Michuun kee tokko kennaa bareedaa yoo siif kenne dhoksitee akka hin keenye beekamaa dha.
Kanaa mannaa, akka gaariitti itti fayyadamuudhaan, dinqisiifannaa kee argisiifta.
Nutis kennaa dubbachuuf qabnu akka gaariitti itti fayyadamuudhaan, dinqisiifannaa kennaa dubbachuu Yihowaan nuuf kenneef qabnu argisiifna.
Kunis miira keenya ibsuu, wanta nu barbaachisu ibsuu, dubbii warra kaan jajjabeessu dubbachuu fi Waaqayyoon galateeffachuu kan dabalatu taʼuu dandaʼa.
Yihowaan maatii keessatti eenyu mataa taʼuu akka qabu murteesseera.
Haa taʼu malee, aangoon matummaa karaa nama cunqursuun argisiifamuu hin qabu.
Abbaan manaa mataa haadha manaa isaa taʼus, Kitaabni Qulqulluun ulfina akka isheedhaaf kennu isa ajaja.
Karaan abbootiin manaa haadhotii manaa isaaniitiif ulfina kennuu itti dandaʼan inni tokko, wanta isaan barbaachisu tilmaama keessa galchuu fi wantoota tokko tokko irratti filannaa isaaniitiif dursa kennuu dha.
Dubbiin Waaqayyoo, Kristos akkuma waldaa kristiyaanaa jaallate, waldaadhaafis dabarsee of kenne, akkasuma abbaan manaas haadha manaa isaa haa jaallatu! jedha.
Eeyyee, Yesus duuka buutota isaatiif lubbuu isaa illee kenneera.
Abbaan manaa tokko akkuma Yesus matummaa isaatti jaalalaan kan fayyadamu yoo taʼe, haati manaa isaa isa jaallachuunii fi isa kabajuun, akkasumas isaaf bitamuun caalaatti isheedhaaf salphata.
Warra waan taataniif ijoolleen keessan umurii waggoota kurnanii keessa jiran karaa hafuuraa haala gaarii irratti akka argaman ni barbaaddu.
Waaqayyos ijoollee keessan adabaa fi barsiisa gooftaatiin akka guddistan barbaada.
Kanaafuu, itti gaafatamummaa Waaqayyo isiniif kennetti fayyadamaatii karaa hafuuraa barsiifata gaarii qabaadhaa, akkasumas hordofaa.
Fakkeenyaaf, barumsi barbaachisaa waan taʼeef, akkasumas barumsaaf jaalala akka qabaatan gochuu akka dandeessan waan isinitti dhagaʼamuuf, ijoolleen keessan akka baratan dhiibbaa irratti gootu.
Haaluma wal fakkaatuun, warri ijoollee isaanii jaallatan ijoolleen isaanii walgaʼiiwwan gumii fi sagantaawwan hafuuraa kan biraa irraa barsiisa gooftaa argachuudhaan akka fayyadaman dhiibbaa irratti godhu.
Barumsi Waaqayyoo barbaachisaa waan taʼeef, ijoolleen keessan barumsa hafuuraa akka jaallatanii fi ogummaa akka dinqisiifatan gochuuf carraaqqii ni gootu.
Akkuma Yesus bartoota isaa gargaare, isinis ijoolleen keessan Dubbii Waaqayyoo barsiisuu akka jaallatanii fi tajaajila baʼuu akka amaleeffatan gargaaruudhaan, tajaajila irratti milkaaʼina akka argatan gochuu barbaaddu.
Amma kan jiraannu yeroo Kiristiyaanni michuu keenya taʼe tokko, kennaa fayyisuutti fayyadamee nu fayyisuu dandaʼu keessa miti.
Haa taʼu malee, obboloonni nuuf yaadan tokko tokko waaʼee fayyaa keenyaa tola yaada nuu kennu.
Dhugaa dha namni tokko yaada walii galaa hojii irra oolu nuu kennuu dandaʼa.
Phaawulos tarii bishaan naannoo sanaa faalamaa waan tureef taʼuu dandaʼa, yeroo Ximotewos garaan isa dhukkubetti akkana godheera.
Haa taʼu malee kun, Dhugaa Baatuun obboleessa keenya taʼe tokko baala, qoricha ykn nyaata buʼa qabeessa hin taane ykn yeroo tokko tokko miidhaa geessisuu dandaʼu akka fudhatu amansiisuuf yaaluu irraa adda dha.
Yeroo tokko tokko namoonni tokko tokko yaada akka armaan gadii jiruun warra kaan amansiisuuf yaalu: Firri koo dhukkuba akkasii waan qabuuf qoricha fudhatee ni fayye.
Yaanni kun hammam iyyuu garaa qulqulluudhaan yoo kenname, qorichi ykn yaaliin fayyaa balʼinaan hojii irra oolu illee miidhaa guddaa qabaachuu akka dandaʼu yaadachuun keenya gaarii dha.
Kiristiyaanota waan taaneef, qajeelfama Seericha keessatti Israaʼelootaaf kenname irraa faayidaa argachuu dandeenya.
Akkamitti?
Dhugaawwan buʼuuraa Seerichi irratti hundaaʼe takka dhaabannee ilaaluu dandeenya.
Seerawwan kana jala kan hin jirre taanus, isaan keessaa hedduun isaanii jireenya keenyaaf, akkasumas waaqeffannaa Waaqa keenya isa qulqulluudhaaf dhiheessinu irratti qajeelfama amansiisaa nuuf taʼuu dandaʼu.
Seerawwan kana irraa akka barannuuf, dhugaawwan buʼuuraa achi keessatti argamaniin akka geggeeffamnuuf, akkasumas ulaagaalee naamusaa Kiristiyaanotaaf taʼan akka hubannuuf, Yihowaan seerawwan kun Kitaaba Qulqulluu keessatti akka galmaaʼan godheera.
Fakkeenyaaf wanta Yesus jedhe dhagaʼaa: Hin ejjin jedhamee akka himame dhageessaniittu.
Ani garuu isinittan hima, namni ija hawwaatiin dubartii ilaale garaa isaatti isheetti ejjeera.
Kanaafuu, kan nu irraa barbaadamu ejja irraa fagaachuu qofa utuu hin taʼin, hawwii gara ejjaatti geessu irraa fagaachuu dha.
Nuti hundi keenya mudaa kan qabnu taane dhalanne.
Kanaafuu, namoonni gumii keessa jiran tokko tokko darbee darbee dubbii ykn gocha isaaniitiin nu miidhuu dandaʼu.
Kun immoo jaalala Yihowaa fi saba isaatiif qabnu qoruu dandaʼa.
Yeroo wantoonni akkanaa uumaman maal goona?
Fakkeenyaaf, Eliin inni Luba Ol Aanaa taʼe, ilmaan seera Yihowaa hin eegne lama qaba ture.
Seenaan isaa, Ilmaan Elii Waaqayyoon kan hin beekne, namoota waaʼee hin baafnes turan jedha.
Eliin waaqeffannaa dhugaa babalʼisuu irratti shoora guddaa kan taphate taʼus, ilmaan isaa lamaan garuu cubbuu cimaa hojjetaniiru.
Eliin dhimma kana waan beekuuf isaan adabuu qaba ture; taʼus dhimma kanaa wajjin haala wal qabateen ejjennoo cimaa hin qabu ture.
Kanaan kan kaʼes, Waaqayyo maatii Elii irratti murtii cimaa dabarse.
Yeroo booda sanyiin isaa luboota ol aanaa taʼanii akka hin tajaajille dhowwaman.
Bakka gabaatti fuduraa bilchaate yommuu ilaaltu, fuduraan hundi akka wal hin fakkaanne argita.
Taʼus, hundi isaanii wanta akka bilchaatan argisiisu qabu.
Haaluma wal fakkaatuun, Kiristiyaanonni gaʼeessota taʼanis lammummaa, akkaataa guddinaa, fayyaa, umurii fi muuxannoo garaa gara taʼe qabaachuu dandaʼu.
Eenyummaanii fi aadaan isaaniis garaa gara dha.
Taʼus, warri karaa hafuuraa guddatan hundi amalawwan gaʼeessota taʼuu isaanii argisiisan qabu.
Akkamitti?
Tajaajilaan Yihowaa gaʼeessa taʼe, Yesus isa faana isaa duukaa akka buunuuf fakkeenya nuuf kaaʼee hordofa.
Wanti Yesus baayʼee barbaachisaa akka taʼe dubbate maali dha?
Garaa guutuu, jireenya guutuu fi yaada guutuudhaan Yihowaa jaallachuu, akkasumas nama akka mataa ofiitti jaallachuu dha.
Kiristiyaanni gaʼeessa taʼe tokko gorsa kanaa wajjin haala wal simuun jiraachuuf carraaqqii godha.
Akkaataan jireenyaa isaa walitti dhufeenya Yihowaa wajjin qabuuf dursa akka kennuu fi namootaaf jaalala ofittummaa irraa walaba taʼe akka qabu kan argisiisu dha.
Yesus gara samiitti ol baʼuu isaa dura duuka buutonni isaa, gaaffii armaan olii isa gaafatanii turan.
Deebiin Yesus isaaniif kenne, Mootummaan Waaqayyoo bulchuu kan jalqabu yoom akka taʼe yeroon itti beekan akka hin geenye argisiisa.
Duuka buutonni isaa hojii lallabaa barbaachisaa taʼe hojjechuu irratti akka xiyyeeffatan isaanitti hime.
Taʼu iyyuu Yesus yeroo Mootummaan Waaqayyoo itti dhufu hawwiidhaan akka eeggatan isaan barsiiseera.
Kanaafuu, bara ergamootaatii jalqabee Kiristiyaanonni Mootummichi akka dhufu kadhachaa jiru.
Yeroon Mootummaan Waaqayyoo inni Yesusiin geggeeffamu samii irratti bulchuu itti jalqabu yommuu dhihaatetti, Yihowaan tajaajiltoonni isaa yeroo isaa akka hubatan gargaareera.
Bara  mata dureen Chaarlis Teez Raasil barreesse tokko barruu Baayibil Egzaaminar jedhamu irratti baʼee ture.
Mata dureen kun, Barri Warra Saba Waaqayyoo Hin Taʼinitti Kenname Kan Xumuramu Yoomi?
kan jedhu siʼa taʼu, barri  bara iddoo guddaa qabu akka taʼe ibseera.
Akkasumas, barri torba inni raajii Daaniʼel irratti ibsame bara warra saba Waaqayyoo hin taʼinitti kennamee fi Yesus dubbatee wajjin akka wal qabatu ibseera.
Yesus rakkinni namoota irra gaʼu garaa isaa tuqa ture.
Yeroo michuun isaa Alaazaar duʼetti miirri namoota kaanitti dhagaʼame garaa isaa tuqee waan tureef, hafuuratti dhiphatee garaan isaa raafame.
Miirri akkanaa kan isatti dhagaʼame, Alaazaariin yeroo gabaabaa keessatti duʼaa akka kaasu utuma beekuu ti.
Yesus miira cimaa isatti dhagaʼame ibsuun isa hin qaanessine.
Namoonni isa ilaalaa turan, jaalala inni Alaazaarii fi maatii isaatiif qabu arguu dandaʼaniiru.
Yesus humna Waaqayyo isaaf kennetti fayyadamee michuu isaa duʼaa kaasuun isaa gara laafina guddaa akka qabu argisiisa! Macaafni Qulqulluun, Waaqayyo akkuma jirutti Yesusiin in mulʼata jedha.
Kanaafuu, Yesus dinqiiwwan hojjeteen, innii fi Abbaan isaa dhukkubaa fi duʼa hambisuuf fedhii akka qaban argisiiseera.
Dhiheenyatti Yihowaa fi Yesus namoota kan biraa hedduus duʼaa ni kaasu.
Yesus, warri duʼanii awwaalaman awwaala awwaala yaadannoo, NW keessaa in baʼu jedheera.
Yihowaan garaa namaa dubbisuus taʼe inni namoota filate ofitti harkisuu akka dandaʼu amantii qabaachuun keenya, namoota naannoo tajaajilaa keenya keessas taʼe gumii keenya keessa jiranitti murteessuu irraa akka of qusannu nu gochuu qaba.
Yihowaan akka supheetti akka nu tolchu hubachuun keenya, ilaalcha obboloota keenyaaf qabnu irratti jijjiirama fiduu dandaʼa.
Obbolootaa fi obboleettota kee akka Yihowaan ilaalutti, jechuunis akka miʼa tolfamee dhumetti utuu hin taʼin akka miʼa tolfamaa jirutti ilaaltaa?
Yihowaan keessa namaas taʼe namni tokko harka isaa isa wanta hunda gochuu dandaʼu irratti nama akkamii taʼuu akka dandaʼu beeka.
Kanaafuu, Yihowaan wanta gaarii namoonni qaban irratti malee, hirʼina isaan yeroodhaaf qaban irratti hin xiyyeeffatu.
Nutis tajaajiltoota isaatiif ilaalcha gaarii qabaachuudhaan isa fakkaachuu dandeenya.
Obboloonnii fi obboleettonni keenya karaa hafuuraa guddachuuf yommuu carraaqqii godhan isaan deggeruudhaan, Waaqa akka supheetti nu tolchuu wajjin hojjechuu dandeenya.
Jaarsoliin dhiirota kennaa godhamanii kennaman waan taʼaniif gama kanaan dursa fudhachuu qabu.
Misiraachicha warra kaanitti himuun amala gad of qabuu qabaachuu fi bifawwan firii hafuura Waaqayyoo adda addaa horachuuf nu gargaaruu dandaʼa.
Kana malees, amala akka Kiristoos argisiisuun keenya, namoonni ergaa keenya akka fudhatanii fi ilaalcha nuuf qaban akka jijjiiran gochuu dandaʼa.
Fakkeenyaaf, Dhugaa Baatonni Awustiraaliyaatti argaman lama, yommuu dubartiin tokko wanta nama mufachiisu isaanitti dubbattu ulfinaan ishii dhaggeeffatan.
Yeroo booda garuu dubartiin kun wanta dubbattetti gaabbitee waajjira dameetiif xalayaa barreessite.
Xalayaan ishii gar tokkoon isaa akkana jedha: Namoota obsa guddaa qabanii fi gad of qaban sana lamaan irratti akka malee qulqulluu of gochuu fi amala of tuulummaa argisiisuu kootiif dhiifama isaan gaafachuun barbaada.
Namoota Dubbii Waaqayyoo babalʼisan lamaan mormuu fi haala sanaan isaan ariʼuuf yaalii gochuun koo gowwummaa koo argisiisa.
Babalʼistoonni sun mallattoon aarii illee utuu irratti mulʼateera taʼee, dubartiin kun xalayaa kana ni barreessiti turtee?
Hin barreessitu taʼa.
Jaalala Yihowaadhaaf qabnu karaawwan adda addaatiin ibsuu dandeenya.
Fakkeenyaaf, hojii lallabaa irratti hinaaffaadhaan hirmaachuudhaan, jaalala Waaqayyoo fi namootaaf qabnu argisiisuu ni dandeenya.
Qorumsa sababii amantiitiin nu irra gaʼu amanamummaadhaan moʼuudhaan, dhugumaan Yihowaa akka jaallannu argisiisuu dandeenya.
Qorumsi nu irra gaʼe cimaa yoo taʼe, Yihowaan isa duratti bakka guddaa waan qabnuuf dhiphina keenya akka beekuu fi akka nu gargaaru mirkanaaʼoo taʼuu dandeenya.
Jaalalli Yihowaadhaaf qabnu, uumamawwan isaa fi hojiiwwan isaa dinqisiisaa taʼan irratti xiinxaluuf nu kakaasa.
Macaafa Qulqulluu gadi fageenyaan qorachuudhaan, Waaqayyoon akka jaallannuu fi Dubbii isaatiif bakka guddaa akka kenninu argisiisna.
Jaalalli Yihowaadhaaf qabnu yeroo kam iyyuu caalaa kadhannaadhaan akka isatti dhihaannu nu kakaasa.
Kana malees, aarsaa furii sababii cubbuu keenyaatiin nuu dhihaate irratti ennaa xiinxallu, jaalalli Waaqayyoof qabnu caalaatti guddachaa deema.
Sababiiwwan olitti ibsaman, karaawwan hedduu dinqisiifannaa jaalala Yihowaa isa hin badneef qabnu itti argisiisnu keessaa muraasa qofa dha.
Ati hoo?
